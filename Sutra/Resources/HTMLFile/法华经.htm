<!DOCTYPE html PUBLIC "-//W3C//DTD HTML 4.01//EN" "http://www.w3.org/TR/html4/strict.dtd">
<html>
<head>
  <meta http-equiv="Content-Type" content="text/html; charset=utf-8">
  <meta http-equiv="Content-Style-Type" content="text/css">
  <title></title>
  <meta name="Generator" content="Cocoa HTML Writer">
  <meta name="CocoaVersion" content="1187.37">
  <style type="text/css">
    p.p1 {margin: 0.0px 0.0px 15.0px 0.0px; font: 16.0px STSong; color: #323333}
    p.p2 {margin: 0.0px 0.0px 15.0px 0.0px; font: 16.0px STSong; color: #a01300}
    span.s1 {font: 16.0px Times}
    span.s2 {color: #a01300}
    span.s3 {font: 16.0px 'Lucida Grande'}
    span.s4 {color: #323333}
  </style>
</head>
<body>
<p class="p1">姚秦鸠摩罗什译</p>
<p class="p1">　　弘传序</p>
<p class="p1">　　第一卷　序品</p>
<p class="p1">　　第二卷　方便品</p>
<p class="p1">　　第三卷　譬喻品</p>
<p class="p1">　　第四卷　信解品</p>
<p class="p1">　　第五卷　药草喻品</p>
<p class="p1">　　第六卷　授记品</p>
<p class="p1">　　第七卷　化城喻品</p>
<p class="p1">　　第八卷　五百弟子授记品</p>
<p class="p1">　　第九卷　授学无学人记品</p>
<p class="p1">　　第十卷　法师品</p>
<p class="p1">　　第十一卷　见宝塔品</p>
<p class="p1">　　第十二卷　提婆达多品<span class="s1"> </span>浅释</p>
<p class="p1">　　第十三卷　劝持品</p>
<p class="p1">　　第十四卷　安乐行品</p>
<p class="p1">　　第十五卷　从地涌出品</p>
<p class="p1">　　第十六卷　如来寿量品</p>
<p class="p1">　　第十七卷　分别功德品</p>
<p class="p1">　　第十八卷　随喜功德品</p>
<p class="p1">　　第十九卷　法师功德品</p>
<p class="p1">　　第二十卷　常不轻菩萨品</p>
<p class="p1">　　第二十一卷　如来神力品</p>
<p class="p1">　　第二十二卷　嘱累品<span class="s1"> </span>浅释</p>
<p class="p1">　　第二十三卷　药王菩萨本事品</p>
<p class="p1">　　第二十四卷　妙音菩萨品</p>
<p class="p1">　　第二十五卷　<a href="http://www.jingshu.org/article-20584-1.html"><span class="s2">观世音菩萨普门品</span></a></p>
<p class="p1">　　第二十六卷　陀罗尼品</p>
<p class="p1">　　第二十七卷　妙庄严王本事品</p>
<p class="p1">　　第二十八卷　普贤菩萨劝发品</p>
<p class="p1">　　后序</p>
<p class="p1">　　<a href="http://www.jingshu.org/article-20581-1.html"><span class="s2">妙法莲华经</span></a>弘传序</p>
<p class="p1">　　唐终南山释道宣述</p>
<p class="p1">　　妙法莲华经者，统诸佛降灵之本致也。蕴结大夏，出彼千龄。东传震旦，三百余载。西晋惠帝永康年中，长安青门、炖煌菩萨竺法护者，初翻此经，名正法华。东晋安帝、隆安年中，后秦弘始，龟兹沙门鸠摩罗什、次翻此经，名妙法莲华。隋氏仁寿，大兴善寺、北天竺沙门阇那、笈多、后所翻者，同名妙法。三经重遝，文旨互陈。时所宗尚，皆弘秦本。自余支品、别偈，不无其流。具如叙历，故所非述。</p>
<p class="p1">　　夫以灵岳降灵，非大圣无由开化。适化所及，非昔缘无以导心。所以仙苑告成，机分小大之别。金河顾命，道殊半满之科。岂非教被乘时，无足核其高会。是知五千退席，为进增慢之俦。五百授记，俱崇密化之迹。所以放光现瑞，开发请之教源。出定扬德，畅佛慧之宏略。朽宅通入大之文轨，化城引昔缘之不坠。系珠明理性之常在，凿井显示悟之多方。词义宛然，喻陈惟远。自非大哀旷济，拔滞溺之沈流。一极悲心，拯昏迷之失性。</p>
<p class="p1">　　自汉至唐六百余载，总历群籍、四千余轴。受持盛者，无出此经。将非机教相扣，并智胜之遗尘。闻而深敬，俱威王之余绩。辄于经首，序而综之。庶得早净六根，仰慈尊之嘉会。速成四德，趣乐土之玄猷。弘赞莫穷，永贻诸后云尔。</p>
<p class="p1">　　妙法莲华经卷第一</p>
<p class="p1">　　后秦龟兹国三藏法师鸠摩罗什奉诏译</p>
<p class="p1">　　妙法莲华经序品第一</p>
<p class="p1">　　如是我闻。一时、佛住王舍城、耆阇崛山中，与大比丘众万二千人俱。皆是阿罗汉，诸漏已尽，无复烦恼，逮得己利，尽诸有结，心得自在。其名曰：阿若憍陈如、摩诃迦叶、优楼频螺迦叶、伽耶迦叶、那提迦叶、舍利弗、大目犍连、摩诃迦旃延、阿冕楼驮、劫宾那、憍梵波提、离婆多、毕陵伽婆蹉、薄拘罗、摩诃拘絺罗、难陀、孙陀罗难陀、富楼那弥多罗尼子、须菩提、阿难、罗侯罗，如是众所知识、大阿罗汉等。</p>
<p class="p1">　　复有学、无学二千人。摩诃波阇波提比丘尼，与眷属六千人俱。罗侯罗母耶输陀罗比丘尼，亦与眷属俱。菩萨摩诃萨八万人，皆于阿耨多罗三藐三菩提不退转，皆得陀罗尼。乐说辩才，转不退转法轮。供养无量百千诸佛，于诸佛所、植众德本，常为诸佛之所称叹。以慈修身，善入佛慧。通达大智，到于彼岸。名称普闻无量世界，能度无数百千众生。其名曰：文殊师利菩萨、观世音菩萨、得大势菩萨、常精进菩萨、不休息菩萨、宝掌菩萨、药王菩萨、勇施菩萨、宝月菩萨、月光菩萨、满月菩萨、大力菩萨、无量力菩萨、越三界菩萨、跋陀婆罗菩萨、弥勒菩萨、宝积菩萨、导师菩萨，如是等菩萨摩诃萨八万人俱。</p>
<p class="p1">　　尔时释提桓因，与其眷属二万天子俱。复有名月天子、普香天子、宝光天子、四大天王，与其眷属万天子俱。自在天子、大自在天子，与其眷属三万天子俱。娑婆世界主、梵天王、尸弃大梵、光明大梵等，与其眷属万二千天子俱。有八龙王、难陀龙王、跋难陀龙王、娑伽罗龙王、和修吉龙王、德叉迦龙王、阿那婆达多龙王、摩那斯龙王、优钵罗龙王等，各与若干百千眷属俱。有四紧那罗王、法紧那罗王、妙法紧那罗王、大法紧那罗王、持法紧那罗王，各与若干百千眷属俱。有四乾闼婆王、乐乾闼婆王、乐音乾闼婆王、美乾闼婆王、美音乾闼婆王，各与若干百千眷属俱。有四阿修罗王、婆稚阿修罗王、佉罗骞驮阿修罗王、毗摩质多罗阿修罗王、罗侯阿修罗王，各与若干百千眷属俱。有四迦楼罗王、大威德迦楼罗王、大身迦楼罗王、大满迦楼罗王、如意迦楼罗王，各与若干百千眷属俱。韦提希子阿阇世王，与若干百千眷属俱。各礼佛足，退坐一面。</p>
<p class="p1">　　尔时世尊，四众围绕，供养、恭敬、尊重、赞叹。为诸菩萨说大乘经，名无量义，教菩萨法，佛所护念。佛说此经已，结跏趺坐，入于无量义处三昧，身心不动。是时天雨曼陀罗华，摩诃曼陀罗华，曼殊沙华，摩诃曼殊沙华，而散佛上、及诸大众。普佛世界，六种震动。</p>
<p class="p1">　　尔时会中，比丘、比丘尼、优婆塞、优婆夷、天龙、夜叉、乾闼婆、阿修罗、迦楼罗、紧那罗、摩侯罗伽、人非人，及诸小王、转轮圣王。是诸大众，得未曾有，欢喜合掌，一心观佛。</p>
<p class="p1">　　尔时佛放眉间白毫相光，照东方万八千世界，靡不周遍，下至阿鼻地狱，上至阿迦尼吒天。于此世界，尽见彼土六趣众生，又见彼土现在诸佛。及闻诸佛所说经法。并见彼诸比丘、比丘尼、优婆塞、优婆夷、诸修行得道者。复见诸菩萨摩诃萨、种种因缘、种种信解、种种相貌、行菩萨道。复见诸佛般涅槃者。复见诸佛般涅槃后，以佛舍利、起七宝塔。</p>
<p class="p1">　　尔时弥勒菩萨作是念：<span class="s1">‘</span>今者、世尊现神变相，以何因缘而有此瑞。今佛世尊入于三昧，是不可思议、现稀有事，当以问谁，谁能答者。<span class="s1">’</span>复作此念：<span class="s1">‘</span>是文殊师利、法王之子，已曾亲近供养过去无量诸佛，必应见此稀有之相，我今当问。<span class="s1">’</span></p>
<p class="p1">　　尔时比丘、比丘尼、优婆塞、优婆夷、及诸天龙、鬼神等，咸作此念：<span class="s1">‘</span>是佛光明神通之相，今当问谁？<span class="s1">’</span></p>
<p class="p1">　　尔时弥勒菩萨，欲自决疑，又观四众比丘、比丘尼、优婆塞、优婆夷、及诸天龙、鬼神、等，众会之心，而问文殊师利言：<span class="s1">‘</span>以何因缘、而有此瑞、神通之相，放大光明，照于东方万八千土，悉见彼佛国界庄严？<span class="s1">’</span></p>
<p class="p1">　　于是弥勒菩萨欲重宣此义，以偈问曰：</p>
<p class="p1">　　文殊师利，<span class="s1">    </span>导师何故、<span class="s1">    </span>眉间白毫，<span class="s1">    </span>大光普照。</p>
<p class="p1">　　雨曼陀罗、<span class="s1">    </span>曼殊沙华，<span class="s1">    </span>栴檀香风，<span class="s1">    </span>悦可众心。</p>
<p class="p1">　　以是因缘，<span class="s1">    </span>地皆严净，<span class="s1">    </span>而此世界、<span class="s1">    </span>六种震动。</p>
<p class="p1">　　时四部众、<span class="s1">    </span>咸皆欢喜，<span class="s1">    </span>身意快然，<span class="s1">    </span>得未曾有。</p>
<p class="p1">　　眉间光明，<span class="s1">    </span>照于东方，<span class="s1">    </span>万八千土，<span class="s1">    </span>皆如金色，</p>
<p class="p1">　　从阿鼻狱、<span class="s1">    </span>上至有顶。<span class="s1">    </span>诸世界中，<span class="s1">    </span>六道众生，</p>
<p class="p1">　　生死所趋、<span class="s1">  </span>　善恶业缘、<span class="s1">    </span>受报好丑，<span class="s1">    </span>于此悉见。</p>
<p class="p1">　　又睹诸佛、<span class="s1">    </span>圣主师子、<span class="s1">    </span>演说经典，<span class="s1">    </span>微妙第一。</p>
<p class="p1">　　其声清净，<span class="s1">    </span>出柔软音，<span class="s1">    </span>教诸菩萨、<span class="s1">    </span>无数亿万，</p>
<p class="p1">　　梵音深妙，<span class="s1">    </span>令人乐闻。<span class="s1">    </span>各于世界，<span class="s1">    </span>讲说正法、</p>
<p class="p1">　　种种因缘。<span class="s1">    </span>以无量喻，<span class="s1">    </span>照明佛法，<span class="s1">    </span>开悟众生。</p>
<p class="p1">　　若人遭苦，<span class="s1">    </span>厌老病死，<span class="s1">    </span>为说涅槃，<span class="s1">    </span>尽诸苦际。</p>
<p class="p1">　　若人有福，<span class="s1">    </span>曾供养佛，<span class="s1">    </span>志求胜法，<span class="s1">    </span>为说缘觉。</p>
<p class="p1">　　若有佛子、<span class="s1">    </span>修种种行，<span class="s1">    </span>求无上慧，<span class="s1">    </span>为说净道。</p>
<p class="p1">　　文殊师利，<span class="s1">    </span>我住于此，<span class="s1">    </span>见闻若斯，<span class="s1">    </span>及千亿事，</p>
<p class="p1">　　如是众多，<span class="s1">    </span>今当略说。<span class="s1">    </span>我见彼土，<span class="s1">    </span>恒沙菩萨，</p>
<p class="p1">　　种种因缘、<span class="s1">    </span>而求佛道。<span class="s1">    </span>或有行施，<span class="s1">  </span>　金银珊瑚、</p>
<p class="p1">　　真珠摩尼、<span class="s1">    </span>砗磲玛瑙、<span class="s1">    </span>金刚诸珍，<span class="s1">    </span>奴婢车乘、</p>
<p class="p1">　　宝饰辇舆，<span class="s1">    </span>欢喜布施。<span class="s1">    </span>回向佛道，<span class="s1">    </span>愿得是乘，</p>
<p class="p1">　　三界第一，<span class="s1">    </span>诸佛所叹。<span class="s1">    </span>或有菩萨，　　驷马宝车、</p>
<p class="p1">　　栏楯华盖、<span class="s1">    </span>轩饰布施。　<span class="s1">  </span>复见菩萨，　　身肉手足、</p>
<p class="p1">　　及妻子施，<span class="s1">    </span>求无上道。<span class="s1">    </span>又见菩萨，<span class="s1">    </span>头目身体、</p>
<p class="p1">　　欣乐施与，<span class="s1">    </span>求佛智慧。<span class="s1">    </span>文殊师利，<span class="s1">    </span>我见诸王，</p>
<p class="p1">　　往诣佛所、<span class="s1">    </span>问无上道，<span class="s1">    </span>便舍乐土、<span class="s1">    </span>宫殿臣妾，</p>
<p class="p1">　　剃除须发、<span class="s1">    </span>而被法服。<span class="s1">    </span>或见菩萨，<span class="s1">    </span>而作比丘，</p>
<p class="p1">　　独处闲静，<span class="s1">    </span>乐诵经典。<span class="s1">    </span>又见菩萨，<span class="s1">    </span>勇猛精进，</p>
<p class="p1">　　入于深山，<span class="s1">    </span>思惟佛道。<span class="s1">    </span>又见离欲，<span class="s1">    </span>常处空闲，</p>
<p class="p1">　　深修禅定，<span class="s1">    </span>得五神通。<span class="s1">    </span>又见菩萨，<span class="s1">    </span>安禅合掌，</p>
<p class="p1">　　以千万偈、<span class="s1">    </span>赞诸法王。<span class="s1">    </span>复见菩萨，<span class="s1">    </span>智深志固，</p>
<p class="p1">　　能问诸佛，<span class="s1">    </span>闻悉受持。<span class="s1">    </span>又见佛子，<span class="s1">    </span>定慧具足，</p>
<p class="p1">　　以无量喻、<span class="s1">    </span>为众讲法，<span class="s1">    </span>欣乐说法、<span class="s1">    </span>化诸菩萨，</p>
<p class="p1">　　破魔兵众、<span class="s1">    </span>而击法鼓。<span class="s1">    </span>又见菩萨，<span class="s1">    </span>寂然宴默，</p>
<p class="p1">　　天龙恭敬，<span class="s1">    </span>不以为喜。<span class="s1">    </span>又见菩萨，<span class="s1">    </span>处林放光，</p>
<p class="p1">　　济地狱苦，<span class="s1">    </span>令入佛道。<span class="s1">    </span>又见佛子，<span class="s1">    </span>未尝睡眠，</p>
<p class="p1">　　经行林中，<span class="s1">    </span>勤求佛道。<span class="s1">    </span>又见具戒，<span class="s1">    </span>威仪无缺，</p>
<p class="p1">　　净如宝珠，<span class="s1">    </span>以求佛道。<span class="s1">    </span>又见佛子，<span class="s1">    </span>住忍辱力，</p>
<p class="p1">　　增上慢人，<span class="s1">  </span>　恶骂捶打，<span class="s1">    </span>皆悉能忍，<span class="s1">    </span>以求佛道。</p>
<p class="p1">　　又见菩萨，<span class="s1">    </span>离诸戏笑、<span class="s1">    </span>及痴眷属，<span class="s1">    </span>亲近智者，</p>
<p class="p1">　　一心除乱，<span class="s1">    </span>摄念山林、<span class="s1">    </span>亿千万岁，<span class="s1">    </span>以求佛道。</p>
<p class="p1">　　或见菩萨，<span class="s1">    </span>肴膳饮食、<span class="s1">    </span>百种汤药、<span class="s1">    </span>施佛及僧。</p>
<p class="p1">　　名衣上服、<span class="s1">    </span>价值千万，<span class="s1">    </span>或无价衣，<span class="s1">    </span>施佛及僧。</p>
<p class="p1">　　千万亿种、<span class="s1">    </span>栴檀宝舍、<span class="s1">    </span>众妙卧具、<span class="s1">    </span>施佛及僧。</p>
<p class="p1">　　清净园林、<span class="s1">    </span>华果茂盛、<span class="s1">    </span>流泉浴池、<span class="s1">    </span>施佛及僧。</p>
<p class="p1">　　如是等施，<span class="s1">    </span>种果微妙，<span class="s1">    </span>欢喜无厌，<span class="s1">    </span>求无上道。</p>
<p class="p1">　　或有菩萨，<span class="s1">    </span>说寂灭法，<span class="s1">    </span>种种教诏，<span class="s1">  </span>　无数众生。</p>
<p class="p1">　　或见菩萨，<span class="s1">    </span>观诸法性、<span class="s1">    </span>无有二相，<span class="s1">    </span>犹如虚空。</p>
<p class="p1">　　又见佛子，<span class="s1">    </span>心无所著，<span class="s1">    </span>以此妙慧、<span class="s1">    </span>求无上道。</p>
<p class="p1">　　文殊师利，<span class="s1">    </span>又有菩萨，<span class="s1">    </span>佛灭度后，<span class="s1">    </span>供养舍利。</p>
<p class="p1">　　又见佛子，<span class="s1">    </span>造诸塔庙、<span class="s1">    </span>无数恒沙，<span class="s1">    </span>严饰国界，</p>
<p class="p1">　　宝塔高妙、<span class="s1">    </span>五千由旬，<span class="s1">    </span>纵广正等、<span class="s1">    </span>二千由旬。</p>
<p class="p1">　　一一塔庙，<span class="s1">    </span>各千幢幡，<span class="s1">    </span>珠交露幔，<span class="s1">    </span>宝铃和鸣。</p>
<p class="p1">　　诸天龙神、<span class="s1">    </span>人及非人，<span class="s1">    </span>香华伎乐，<span class="s1">    </span>常以供养。</p>
<p class="p1">　　文殊师利，<span class="s1">    </span>诸佛子等，<span class="s1">    </span>为供舍利，<span class="s1">    </span>严饰塔庙，</p>
<p class="p1">　　国界自然，<span class="s1">    </span>殊特妙好，<span class="s1">    </span>如天树王，<span class="s1">    </span>其华开敷，</p>
<p class="p1">　　佛放一光。<span class="s1">    </span>我及众会，<span class="s1">    </span>见此国界，<span class="s1">    </span>种种殊妙，</p>
<p class="p1">　　诸佛神力、<span class="s1">    </span>智慧稀有，<span class="s1">    </span>放一净光，<span class="s1">    </span>照无量国。</p>
<p class="p1">　　我等见此，<span class="s1">    </span>得未曾有。<span class="s1">    </span>佛子文殊，<span class="s1">    </span>愿决众疑，</p>
<p class="p1">　　四众欣仰、<span class="s1">    </span>瞻仁及我，<span class="s1">    </span>世尊何故，<span class="s1">    </span>放斯光明。</p>
<p class="p1">　　佛子时答，<span class="s1">    </span>决疑令喜，<span class="s1">    </span>何所饶益、<span class="s1">    </span>演斯光明。</p>
<p class="p1">　　佛坐道场、<span class="s1">    </span>所得妙法，<span class="s1">    </span>为欲说此，<span class="s1">    </span>为当授记，</p>
<p class="p1">　　示诸佛土<span class="s1">    </span>　众宝严净、<span class="s1">    </span>及见诸佛。<span class="s1">    </span>此非小缘，</p>
<p class="p1">　　文殊当知。<span class="s1">    </span>四众龙神，<span class="s1">    </span>瞻察仁者、<span class="s1">    </span>为说何等。</p>
<p class="p1">　　尔时文殊师利语弥勒菩萨摩诃萨、及诸大士，善男子等：<span class="s1">‘</span>如我惟忖，今佛世尊欲说大法，雨大法雨，吹大法螺，击大法鼓，演大法义。诸善男子，我于过去诸佛，曾见此瑞，放斯光已，即说大法。是故当知今佛现光，亦复如是，欲令众生，咸得闻知一切世间难信之法，故现斯瑞。：<span class="s1">‘</span></p>
<p class="p1">　　<span class="s1">‘</span>诸善男子，如过去无量无边不可思议阿僧祇劫，尔时有佛，号日月灯明如来、应供、正遍知、明行足、善逝世间解、无上士、调御丈夫、天人师、佛、世尊，演说正法，初善、中善、后善，其义深远，其语巧妙，纯一无杂，具足清白梵行之相。为求声闻者、说应四谛法，度生老病死，究竟涅槃。为求辟支佛者、说应十二因缘法。为诸菩萨、说应六波罗蜜，令得阿耨多罗三藐三菩提，成一切种智。<span class="s1">’</span></p>
<p class="p1">　　<span class="s1">‘</span>次复有佛、亦名日月灯明，次复有佛、亦名日月灯明，如是二万佛、皆同一字，号日月灯明，又同一姓，姓颇罗堕。弥勒当知，初佛后佛，皆同一字，名日月灯明，十号具足。所可说法，初中后善。其最后佛，未出家时、有八王子，一名有意，二名善意，三名无量意，四名宝意，五名增意，六名除疑意，七名向意，八名法意。是八王子，威德自在，各领四天下。是诸王子，闻父出家，得阿耨多罗三藐三菩提。悉舍王位，亦随出家，发大乘意，常修梵行，皆为法师，已于千万佛所、植诸善本。<span class="s1">’</span></p>
<p class="p1">　　<span class="s1">‘</span>是时日月灯明佛说大乘经，名无量义、教菩萨法、佛所护念。说是经已，即于大众中、结跏趺坐，入于无量义处三昧，身心不动。是时、天雨曼陀罗华，摩诃曼陀罗华，曼殊沙华，摩诃曼殊沙华，而散佛上、及诸大众。普佛世界，六种震动。尔时会中，比丘、比丘尼、优婆塞、优婆夷、天龙、夜叉、乾闼婆、阿修罗、迦楼罗、紧那罗、摩侯罗伽、人非人、及诸小王、转轮圣王、等。是诸大众，得未曾有，欢喜合掌，一心观佛。<span class="s1">’</span></p>
<p class="p1">　　<span class="s1">‘</span>尔时如来放眉间白毫相光，照东方万八千佛土，靡不周遍，如今所见、是诸佛土。弥勒当知，尔时会中，有二十亿菩萨、乐欲听法。是诸菩萨，见此光明、普照佛土，得未曾有，欲知此光所为因缘。时有菩萨，名曰妙光，有八百弟子。是时日月灯明佛从三昧起，因妙光菩萨、说大乘经，名妙法莲华、教菩萨法、佛所护念。六十小劫、不起于座。时会听者、亦坐一处，六十小劫、身心不动，听佛所说，谓如食顷。是时众中，无有一人、若身若心而生懈倦。<span class="s1">’</span></p>
<p class="p1">　　<span class="s1">‘</span>日月灯明佛于六十小劫说是经已，即于梵、魔、沙门、婆罗门、及天、人、阿修罗、众中，而宣此言，如来于今日中夜，当入无余涅槃。时有菩萨，名曰德藏，日月灯明佛即授其记。告诸比丘：<span class="s1">“</span>是德藏菩萨，次当作佛，号曰净身，多陀阿伽度、阿罗诃、三藐三佛陀。<span class="s1">”</span>佛授记已，便于中夜、入无余涅槃。佛灭度后，妙光菩萨持妙法莲华经，满八十小劫、为人演说。日月灯明佛八子、皆师妙光。妙光教化，令其坚固阿耨多罗三藐三菩提。是诸王子、供养无量百千万亿佛已，皆成佛道，其最后成佛者，名曰燃灯。八百弟子中，有一人、号曰求名，贪著利养，虽复读诵众经，而不通利，多所忘失，故号求名。是人亦以种诸善根因缘故，得值无量百千万亿诸佛，供养、恭敬，尊重、赞叹。<span class="s1">’</span></p>
<p class="p1">　　<span class="s1">‘</span>弥勒当知，尔时妙光菩萨、岂异人乎，我身是也，求名菩萨，汝身是也。今见此瑞、与本无异，是故惟忖，今日如来当说大乘经，名妙法莲华、教菩萨法、佛所护念。<span class="s1">’</span></p>
<p class="p1">　　尔时文殊师利于大众中，欲重宣此义，而说偈言：</p>
<p class="p1">　　我念过去世，<span class="s1">    </span>无量无数劫，<span class="s1">    </span>有佛人中尊，<span class="s1"> </span>　<span class="s1"> </span>号日月灯明。</p>
<p class="p1">　　世尊演说法，<span class="s1">    </span>度无量众生、<span class="s1">    </span>无数亿菩萨，<span class="s1">    </span>令入佛智慧。</p>
<p class="p1">　　佛未出家时、<span class="s1">    </span>所生八王子，<span class="s1">    </span>见大圣出家，<span class="s1">    </span>亦随修梵行。</p>
<p class="p1">　　时佛说大乘，<span class="s1">    </span>经名无量义，<span class="s1">    </span>于诸大众中，<span class="s1">    </span>而为广分别。</p>
<p class="p1">　　佛说此经已，<span class="s1">    </span>即于法座上、<span class="s1">    </span>跏趺坐三昧，<span class="s1">    </span>名无量义处。</p>
<p class="p1">　　天雨曼陀华，<span class="s1">    </span>天鼓自然鸣，<span class="s1">    </span>诸天龙鬼神，<span class="s1">    </span>供养人中尊。</p>
<p class="p1">　　一切诸佛土，<span class="s1">    </span>即时大震动。<span class="s1">    </span>佛放眉间光，<span class="s1">    </span>现诸稀有事，</p>
<p class="p1">　　此光照东方<span class="s1">    </span>　万八千佛土，<span class="s1">    </span>示一切众生，<span class="s1">    </span>生死业报处。</p>
<p class="p1">　　有见诸佛土，<span class="s1">    </span>以众宝庄严，<span class="s1">    </span>琉璃玻璃色，<span class="s1">    </span>斯由佛光照。</p>
<p class="p1">　　及见诸天人、<span class="s1">    </span>龙神夜叉众、<span class="s1">    </span>乾闼紧那罗，<span class="s1">    </span>各供养其佛。</p>
<p class="p1">　　又见诸如来，<span class="s1">    </span>自然成佛道，<span class="s1">    </span>身色如金山，<span class="s1">    </span>端严甚微妙，</p>
<p class="p1">　　如净琉璃中，<span class="s1">    </span>内现真金像。<span class="s1">    </span>世尊在大众，<span class="s1">    </span>敷演深法义。</p>
<p class="p1">　　一一诸佛土，<span class="s1">    </span>声闻众无数，<span class="s1">    </span>因佛光所照，<span class="s1">    </span>悉见彼大众。</p>
<p class="p1">　　或有诸比丘，<span class="s1">    </span>在于山林中，<span class="s1">    </span>精进持净戒，<span class="s1">    </span>犹如护明珠。</p>
<p class="p1">　　又见诸菩萨，<span class="s1">    </span>行施忍辱等，<span class="s1">    </span>其数如恒沙，<span class="s1">    </span>斯由佛光照。</p>
<p class="p1">　　又见诸菩萨，<span class="s1">    </span>深入诸禅定，<span class="s1">    </span>身心寂不动，<span class="s1">    </span>以求无上道。</p>
<p class="p1">　　又见诸菩萨，<span class="s1">    </span>知法寂灭相，<span class="s1">    </span>各于其国土，<span class="s1">    </span>说法求佛道。</p>
<p class="p1">　　尔时四部众，<span class="s1">    </span>见日月灯佛、<span class="s1">    </span>现大神通力，<span class="s1">    </span>其心皆欢喜，</p>
<p class="p1">　　各各自相问，<span class="s1">    </span>是事何因缘。<span class="s1">    </span>天人所奉尊、<span class="s1">    </span>适从三昧起，</p>
<p class="p1">　　赞妙光菩萨，<span class="s1">    </span>汝为世间眼，<span class="s1">    </span>一切所归信，<span class="s1">    </span>能奉持法藏，</p>
<p class="p1">　　如我所说法，<span class="s1">    </span>唯汝能证知。<span class="s1">    </span>世尊既赞叹，<span class="s1">    </span>令妙光欢喜，</p>
<p class="p1">　　说是<a href="http://www.jingshu.org/article-20581-1.html"><span class="s2">法华经</span></a>，<span class="s1">    </span>满六十小劫、<span class="s1">    </span>不起于此座。<span class="s1">    </span>所说上妙法，</p>
<p class="p1">　　是妙光法师、<span class="s1">    </span>悉皆能受持。<span class="s1">    </span>佛说是法华，<span class="s1">    </span>令众欢喜已，</p>
<p class="p1">　　寻即于是日，<span class="s1">    </span>告于天人众，<span class="s1">    </span>诸法实相义，<span class="s1">    </span>已为汝等说，</p>
<p class="p1">　　我今于中夜，<span class="s1">    </span>当入于涅槃。<span class="s1">    </span>汝一心精进，<span class="s1">    </span>当离于放逸，</p>
<p class="p1">　　诸佛甚难值，<span class="s1">    </span>亿劫时一遇。<span class="s1">    </span>世尊诸子等、<span class="s1">    </span>闻佛入涅槃，</p>
<p class="p1">　　各各怀悲恼，<span class="s1">    </span>佛灭一何速。<span class="s1">    </span>圣主法之王，<span class="s1">    </span>安慰无量众，</p>
<p class="p1">　　我若灭度时，<span class="s1">    </span>汝等勿忧怖，<span class="s1">    </span>是德藏菩萨，<span class="s1">    </span>于无漏实相、</p>
<p class="p1">　　心已得通达，<span class="s1">    </span>其次当作佛，<span class="s1">    </span>号曰为净身，<span class="s1">    </span>亦度无量众。</p>
<p class="p1">　　佛此夜灭度，<span class="s1">    </span>如薪尽火灭，<span class="s1">    </span>分布诸舍利，<span class="s1">    </span>而起无量塔。</p>
<p class="p1">　　比丘比丘尼，<span class="s1">    </span>其数如恒沙，<span class="s1">    </span>倍复加精进，<span class="s1">    </span>以求无上道。</p>
<p class="p1">　　是妙光法师，<span class="s1">    </span>奉持佛法藏，<span class="s1">    </span>八十小劫中、<span class="s1">    </span>广宣法华经。</p>
<p class="p1">　　是诸八王子，<span class="s1">    </span>妙光所开化，<span class="s1">    </span>坚固无上道，<span class="s1">    </span>当见无数佛。</p>
<p class="p1">　　供养诸佛已，<span class="s1">    </span>随顺行大道，<span class="s1">    </span>相继得成佛，<span class="s1">    </span>转次而授记。</p>
<p class="p1">　　最后天中天，<span class="s1">    </span>号曰燃灯佛，<span class="s1">    </span>诸仙之导师，<span class="s1">    </span>度脱无量众。</p>
<p class="p1">　　是妙光法师，<span class="s1">    </span>时有一弟子，<span class="s1">    </span>心常怀懈怠，<span class="s1">    </span>贪著于名利，</p>
<p class="p1">　　求名利无厌，<span class="s1">    </span>多游族姓家，<span class="s1">    </span>弃舍所习诵，<span class="s1">    </span>废忘不通利。</p>
<p class="p1">　　以是因缘故，<span class="s1">    </span>号之为求名。<span class="s1">    </span>亦行众善业，<span class="s1">    </span>得见无数佛，</p>
<p class="p1">　　供养于诸佛，<span class="s1">    </span>随顺行大道，<span class="s1">    </span>具六波罗蜜，<span class="s1">    </span>今见释师子。</p>
<p class="p1">　　其后当作佛，<span class="s1">    </span>号名曰弥勒，<span class="s1">    </span>广度诸众生，<span class="s1">    </span>其数无有量。</p>
<p class="p1">　　彼佛灭度后，<span class="s1">    </span>懈怠者汝是，<span class="s1">    </span>妙光法师者，<span class="s1">    </span>今则我身是。</p>
<p class="p1">　　我见灯明佛，<span class="s1">    </span>本光瑞如此，<span class="s1">    </span>以是知今佛、<span class="s1">    </span>欲说法华经。</p>
<p class="p1">　　今相如本瑞，<span class="s1">    </span>是诸佛方便，<span class="s1">    </span>今佛放光明，<span class="s1">    </span>助发实相义。</p>
<p class="p1">　　诸人今当知，<span class="s1">    </span>合掌一心待，<span class="s1">    </span>佛当雨法雨，<span class="s1">    </span>充足求道者。</p>
<p class="p1">　　诸求三乘人，<span class="s1">    </span>若有疑悔者，<span class="s1">    </span>佛当为除断，<span class="s1">    </span>令尽无有余。</p>
<p class="p1">　　妙法莲华经方便品第二</p>
<p class="p1">　　尔时，世尊从三昧安详而起，告舍利弗：<span class="s1">‘</span>诸佛智慧，甚深无量，其智慧门，难解难入，一切声闻、辟支佛、所不能知。所以者何。佛曾亲近百千万亿无数诸佛，尽行诸佛无量道法，勇猛精进，名称普闻。成就甚深未曾有法，随宜所说，意趣难解。舍利弗，吾从成佛已来，种种因缘，种种譬喻，广演言教，无数方便、引导众生，令离诸著。所以者何。如来方便知见波罗蜜、皆已具足。舍利弗，如来知见，广大深远，无量无碍，力、无所畏、禅定、解脱三昧、深入无际，成就一切未曾有法。舍利弗，如来能种种分别，巧说诸法，言辞柔软，悦可众心。舍利弗，取要言之，无量无边未曾有法，佛悉成就。<span class="s1">’</span></p>
<p class="p1">　　<span class="s1">‘</span>止，舍利弗，不须复说。所以者何。佛所成就第一稀有难解之法，唯佛与佛、乃能究尽诸法实相。所谓诸法、如是相，如是性，如是体，如是力，如是作，如是因，如是缘，如是果，如是报，如是本末究竟等。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　世雄不可量，<span class="s1">    </span>诸天及世人、<span class="s1">    </span>一切众生类，<span class="s1">    </span>无能知佛者。</p>
<p class="p1">　　佛力无所畏、<span class="s1">    </span>解脱诸三昧，<span class="s1">    </span>及佛诸余法，<span class="s1">    </span>无能测量者。</p>
<p class="p1">　　本从无数佛，<span class="s1">    </span>具足行诸道，<span class="s1">    </span>甚深微妙法，<span class="s1">    </span>难见难可了。</p>
<p class="p1">　　于无量亿劫，<span class="s1">    </span>行此诸道已，<span class="s1">    </span>道场得成果，<span class="s1">    </span>我已悉知见。</p>
<p class="p1">　　如是大果报，<span class="s1">    </span>种种性相义，<span class="s1">    </span>我及十方佛，<span class="s1">    </span>乃能知是事。</p>
<p class="p1">　　是法不可示，<span class="s1">    </span>言辞相寂灭，<span class="s1">    </span>诸余众生类，<span class="s1">    </span>无有能得解，</p>
<p class="p1">　　除诸菩萨众、<span class="s1">    </span>信力坚固者。<span class="s1">    </span>诸佛弟子众，<span class="s1">    </span>曾供养诸佛，</p>
<p class="p1">　　一切漏已尽，<span class="s1">    </span>住是最后身，<span class="s1">    </span>如是诸人等，<span class="s1">    </span>其力所不堪。</p>
<p class="p1">　　假使满世间，<span class="s1">    </span>皆如舍利弗，<span class="s1">    </span>尽思共度量，<span class="s1">    </span>不能测佛智。</p>
<p class="p1">　　正使满十方、<span class="s1">    </span>皆如舍利弗，<span class="s1">    </span>及余诸弟子、<span class="s1">    </span>亦满十方刹，</p>
<p class="p1">　　尽思共度量，<span class="s1">    </span>亦复不能知。<span class="s1">    </span>辟支佛利智，<span class="s1">    </span>无漏最后身，</p>
<p class="p1">　　亦满十方界，<span class="s1">    </span>其数如竹林，<span class="s1">    </span>斯等共一心，<span class="s1">    </span>于亿无量劫、</p>
<p class="p1">　　欲思佛实智，<span class="s1">    </span>莫能知少分。<span class="s1">    </span>新发意菩萨，<span class="s1">    </span>供养无数佛，</p>
<p class="p1">　　了达诸义趣，<span class="s1">    </span>又能善说法，<span class="s1">    </span>如稻麻竹苇，<span class="s1">    </span>充满十方刹，</p>
<p class="p1">　　一心以妙智，<span class="s1">    </span>于恒河沙劫、<span class="s1">    </span>咸皆共思量，<span class="s1">    </span>不能知佛智。</p>
<p class="p1">　　不退诸菩萨，<span class="s1">    </span>其数如恒沙，<span class="s1">    </span>一心共思求，<span class="s1">    </span>亦复不能知。</p>
<p class="p1">　　又告舍利弗，<span class="s1">    </span>无漏不思议、<span class="s1">    </span>甚深微妙法，<span class="s1">    </span>我今已具得，</p>
<p class="p1">　　唯我知是相，<span class="s1">    </span>十方佛亦然。<span class="s1">    </span>舍利弗当知，<span class="s1">    </span>诸佛语无异，</p>
<p class="p1">　　于佛所说法，<span class="s1">    </span>当生大信力，<span class="s1">    </span>世尊法久后，<span class="s1">    </span>要当说真实。</p>
<p class="p1">　　告诸声闻众、<span class="s1">    </span>及求缘觉乘，<span class="s1">    </span>我令脱苦缚，<span class="s1">    </span>逮得涅槃者，</p>
<p class="p1">　　佛以方便力，<span class="s1">    </span>示以三乘教，<span class="s1">    </span>众生处处著，<span class="s1">    </span>引之令得出。</p>
<p class="p1">　　尔时大众中，有诸声闻漏尽阿罗汉阿若憍陈如、等，千二百人，及发声闻辟支佛心、比丘、比丘尼、优婆塞、优婆夷，各作是念：<span class="s1">‘</span>今者、世尊何故殷勤称叹方便、而作是言，佛所得法，甚深难解，有所言说，意趣难知，一切声闻、辟支佛、所不能及。佛说一解脱义，我等亦得此法，到于涅槃，而今不知是义所趋。<span class="s1">’</span></p>
<p class="p1">　　尔时舍利弗知四众心疑，自亦未了，而白佛言：<span class="s1">‘</span>世尊，何因何缘，殷勤称叹诸佛第一方便、甚深微妙、难解之法。我自昔来，未曾从佛、闻如是说，今者、四众咸皆有疑。惟愿世尊敷演斯事，世尊何故殷勤称叹甚深微妙难解之法。<span class="s1">’</span></p>
<p class="p1">　　尔时舍利弗欲重宣此义，而说偈言：</p>
<p class="p1">　　慧日大圣尊，　　久乃说是法，<span class="s1">    </span>自说得如是　　　力无畏三昧、</p>
<p class="p1">　　禅定解脱等，<span class="s1">    </span>不可思议法。<span class="s1">    </span>道场所得法，<span class="s1">    </span>无能发问者。</p>
<p class="p1">　　我意难可测，<span class="s1">    </span>亦无能问者。<span class="s1">    </span>无问而自说，　　称叹所行道，</p>
<p class="p1">　　智慧甚微妙，<span class="s1">    </span>诸佛之所得。<span class="s1">    </span>无漏诸罗汉、<span class="s1">    </span>及求涅槃者，</p>
<p class="p1">　　今皆堕疑网，<span class="s1">    </span>佛何故说是。<span class="s1">    </span>其求缘觉者、<span class="s1">    </span>比丘比丘尼、</p>
<p class="p1">　　诸天龙鬼神、<span class="s1">    </span>及乾闼婆等，<span class="s1">    </span>相视怀犹豫，<span class="s1">    </span>瞻仰两足尊，</p>
<p class="p1">　　是事为云何，<span class="s1">    </span>愿佛为解说。<span class="s1">    </span>于诸声闻众，<span class="s1">    </span>佛说我第一。</p>
<p class="p1">　　我今自于智、<span class="s1">    </span>疑惑不能了，<span class="s1">    </span>为是究竟法，<span class="s1">    </span>为是所行道。</p>
<p class="p1">　　佛口所生子，<span class="s1">    </span>合掌瞻仰待，<span class="s1">    </span>愿出微妙音，<span class="s1">    </span>时为如实说。</p>
<p class="p1">　　诸天龙神等，<span class="s1">    </span>其数如恒沙，<span class="s1">    </span>求佛诸菩萨，<span class="s1">    </span>大数有八万，</p>
<p class="p1">　　又诸万亿国、<span class="s1">    </span>转轮圣王至，<span class="s1">    </span>合掌以敬心，<span class="s1">    </span>欲闻具足道。</p>
<p class="p1">　　尔时佛告舍利弗：<span class="s1">‘</span>止，止，不须复说。若说是事，一切世间诸天、及人、皆当惊疑。<span class="s1">’</span>舍利弗重白佛言：<span class="s1">‘</span>世尊，惟愿说之，惟愿说之。所以者何。是会无数百千万亿阿僧祇众生，曾见诸佛，诸根猛利，智慧明了，闻佛所说，则能敬信。<span class="s1">’</span></p>
<p class="p1">　　尔时舍利弗欲重宣此义，而说偈言：</p>
<p class="p1">　　法王无上尊，<span class="s1">    </span>惟说愿勿虑。<span class="s1">    </span>是会无量众，<span class="s1">    </span>有能敬信者。</p>
<p class="p1">　　佛复止舍利弗：<span class="s1">‘</span>若说是事，一切世间天、人、阿修罗、皆当惊疑，增上慢比丘、将坠于大坑。<span class="s1">’</span></p>
<p class="p1">　　尔时世尊重说偈言：</p>
<p class="p1">　　止止不须说，<span class="s1">    </span>我法妙难思，<span class="s1">    </span>诸增上慢者，<span class="s1">    </span>闻必不敬信。</p>
<p class="p1">　　尔时舍利弗重白佛言：<span class="s1">‘</span>世尊，惟愿说之，惟愿说之。今此会中，如我等比、百千万亿，世世已曾从佛受化。如此人等，必能敬信，长夜安隐，多所饶益。<span class="s1">’</span></p>
<p class="p1">　　尔时舍利弗欲重宣此义，而说偈言：</p>
<p class="p1">　　无上两足尊，<span class="s1">    </span>愿说第一法，<span class="s1">    </span>我为佛长子，<span class="s1">    </span>惟垂分别说。</p>
<p class="p1">　　是会无量众，<span class="s1">    </span>能敬信此法，<span class="s1">    </span>佛已曾世世，<span class="s1">  </span>　教化如是等，</p>
<p class="p1">　　皆一心合掌，<span class="s1">    </span>欲听受佛语。<span class="s1">    </span>我等千二百、<span class="s1">    </span>及余求佛者，</p>
<p class="p1">　　愿为此众故，<span class="s1">    </span>惟垂分别说。<span class="s1">    </span>是等闻此法，<span class="s1">    </span>则生大欢喜。</p>
<p class="p1">　　尔时世尊告舍利弗：<span class="s1">‘</span>汝已殷勤三请，岂得不说。汝今谛听，善思念之，吾当为汝分别解说。<span class="s1">’</span>说此语时，会中有比丘、比丘尼、优婆塞、优婆夷、五千人等，即从座起，礼佛而退。所以者何。此辈罪根深重，及增上慢，未得谓得，未证谓证，有如此失，是以不住。世尊默然而不制止。</p>
<p class="p1">　　尔时佛告舍利弗：<span class="s1">‘</span>我今此众，无复枝叶，纯有贞实。舍利弗，如是增上慢人，退亦佳矣。汝今善听，当为汝说。舍利弗言，唯、然，世尊，愿乐欲闻。<span class="s1">’</span></p>
<p class="p1">　　佛告舍利弗：</p>
<p class="p1">　　<span class="s1">‘</span>如是妙法，诸佛如来、时乃说之，如优昙钵华，时一现耳。舍利弗，汝等当信佛之所说，言不虚妄。舍利弗，诸佛随宜说法，意趣难解。所以者何。我以无数方便、种种因缘、譬喻言辞、演说诸法，是法、非思量分别之所能解，唯有诸佛乃能知之。所以者何。诸佛世尊唯以一大事因缘故、出现于世。舍利弗，云何名诸佛世尊唯以一大事因缘故、出现于世。诸佛世尊欲令众生开佛知见、使得清净故，出现于世。欲示众生、佛之知见故，出现于世。欲令众生悟佛知见故，出现于世。欲令众生入佛知见道故，出现于世。舍利弗，是为诸佛以一大事因缘故、出现于世。<span class="s1">’</span></p>
<p class="p1">　　佛告舍利弗：<span class="s1">‘</span>诸佛如来但教化菩萨，诸有所作，常为一事，唯以佛之知见、示悟众生。舍利弗，如来但以一佛乘故，为众生说法，无有余乘，若二、若三。舍利弗，一切十方诸佛，法亦如是。<span class="s1">’</span></p>
<p class="p1">　　<span class="s1">‘</span>舍利弗，过去诸佛，以无量无数方便、种种因缘、譬喻言辞、而为众生演说诸法，是法、皆为一佛乘故。是诸众生，从诸佛闻法，究竟皆得一切种智。舍利弗，未来诸佛、当出于世，亦以无量无数方便、种种因缘、譬喻言辞、而为众生演说诸法，是法、皆为一佛乘故。是诸众生，从佛闻法，究竟皆得一切种智。舍利弗，现在十方无量百千万亿佛土中、诸佛世尊，多所饶益、安乐众生，是诸佛、亦以无量无数方便、种种因缘、譬喻言辞、而为众生演说诸法，是法、皆为一佛乘故。是诸众生，从佛闻法，究竟皆得一切种智。舍利弗，是诸佛、但教化菩萨，欲以佛之知见、示众生故，欲以佛之知见、悟众生故，欲令众生入佛之知见故。舍利弗，我今亦复如是，知诸众生有种种欲，深心所著，随其本性，以种种因缘、譬喻言辞、方便力、而为说法。舍利弗，如此，皆为得一佛乘、一切种智故。<span class="s1">’</span></p>
<p class="p1">　　<span class="s1">‘</span>舍利弗，十方世界中，尚无二乘，何况有三。舍利弗，诸佛出于五浊恶世，所谓劫浊、烦恼浊、众生浊、见浊、命浊。如是舍利弗，劫浊乱时，众生垢重，悭贪嫉妒，成就诸不善根故，诸佛以方便力，于一佛乘、分别说三。舍利弗，若我弟子，自谓阿罗汉、辟支佛者，不闻不知诸佛如来、但教化菩萨事，此非佛弟子，非阿罗汉，非辟支佛。<span class="s1">’</span></p>
<p class="p1">　　<span class="s1">‘</span>又、舍利弗，是诸比丘、比丘尼、自谓已得阿罗汉，是最后身，究竟涅槃，便不复志求阿耨多罗三藐三菩提，当知此辈皆是增上慢人。所以者何。若有比丘、实得阿罗汉，若不信此法，无有是处。除佛灭度后，现前无佛。所以者何。佛灭度后，如是等经、受持读诵解义者，是人难得。若遇余佛，于此法中、便得决了。舍利弗，汝等当一心信解受持佛语。诸佛如来、言无虚妄，无有余乘，唯一佛乘。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　比丘比丘尼，<span class="s1">    </span>有怀增上慢，<span class="s1">    </span>优婆塞我慢，<span class="s1">    </span>优婆夷不信，</p>
<p class="p1">　　如是四众等，<span class="s1">    </span>其数有五千，<span class="s1">    </span>不自见其过，<span class="s1">    </span>于戒有缺漏，</p>
<p class="p1">　　护惜其瑕疵。<span class="s1">    </span>是小智已出，<span class="s1">    </span>众中之糟糠，<span class="s1">    </span>佛威德故去，</p>
<p class="p1">　　斯人鲜福德，<span class="s1">    </span>不堪受是法。<span class="s1">    </span>此众无枝叶，<span class="s1">    </span>唯有诸贞实。</p>
<p class="p1">　　舍利弗善听，<span class="s1">    </span>诸佛所得法，<span class="s1">    </span>无量方便力，<span class="s1">    </span>而为众生说。</p>
<p class="p1">　　众生心所念，<span class="s1">    </span>种种所行道，<span class="s1">    </span>若干诸欲性，<span class="s1">    </span>先世善恶业。</p>
<p class="p1">　　佛悉知是已，<span class="s1">    </span>以诸缘譬喻、<span class="s1">    </span>言辞方便力，<span class="s1">    </span>令一切欢喜。</p>
<p class="p1">　　或说修多罗、<span class="s1">    </span>伽陀及本事、<span class="s1">    </span>本生未曾有。<span class="s1">    </span>亦说于因缘、</p>
<p class="p1">　　譬喻并祇夜、<span class="s1">    </span>优波提舍经。<span class="s1">    </span>钝根乐小法，<span class="s1">    </span>贪著于生死，</p>
<p class="p1">　　于诸无量佛，<span class="s1">    </span>不行深妙道，<span class="s1">    </span>众苦所恼乱，<span class="s1">    </span>为是说涅槃。</p>
<p class="p1">　　我设是方便，<span class="s1">    </span>令得入佛慧，<span class="s1">    </span>未曾说汝等、<span class="s1">    </span>当得成佛道。</p>
<p class="p1">　　所以未曾说，<span class="s1">    </span>说时未至故，<span class="s1">    </span>今正是其时，<span class="s1">    </span>决定说大乘。</p>
<p class="p1">　　我此九部法，<span class="s1">    </span>随顺众生说，<span class="s1">    </span>入大乘为本，<span class="s1">    </span>以故说是经。</p>
<p class="p1">　　有佛子心净，<span class="s1">    </span>柔软亦利根，<span class="s1">    </span>无量诸佛所，<span class="s1">    </span>而行深妙道。</p>
<p class="p1">　　为此诸佛子，<span class="s1">    </span>说是大乘经。<span class="s1">    </span>我记如是人，<span class="s1">    </span>来世成佛道，</p>
<p class="p1">　　以深心念佛，<span class="s1">    </span>修持净戒故。<span class="s1">    </span>此等闻得佛，<span class="s1">    </span>大喜充遍身，</p>
<p class="p1">　　佛知彼心行，<span class="s1">    </span>故为说大乘。<span class="s1">    </span>声闻若菩萨，<span class="s1">    </span>闻我所说法，</p>
<p class="p1">　　乃至于一偈，<span class="s1">    </span>皆成佛无疑。<span class="s1">    </span>十方佛土中，<span class="s1">    </span>唯有一乘法，</p>
<p class="p1">　　无二亦无三。<span class="s1">    </span>除佛方便说，<span class="s1">    </span>但以假名字，<span class="s1">    </span>引导于众生，</p>
<p class="p1">　　说佛智慧故。<span class="s1">    </span>诸佛出于世，<span class="s1">    </span>唯此一事实，<span class="s1">    </span>余二则非真，</p>
<p class="p1">　　终不以小乘、<span class="s1">    </span>济度于众生。<span class="s1">    </span>佛自住大乘，<span class="s1">    </span>如其所得法、</p>
<p class="p1">　　定慧力庄严，<span class="s1">    </span>以此度众生。<span class="s1">    </span>自证无上道，<span class="s1">    </span>大乘平等法，</p>
<p class="p1">　　若以小乘化、<span class="s1">    </span>乃至于一人，<span class="s1">    </span>我则堕悭贪，<span class="s1">    </span>此事为不可。</p>
<p class="p1">　　若人信归佛，<span class="s1">    </span>如来不欺诳，<span class="s1">    </span>亦无贪嫉意，<span class="s1">    </span>断诸法中恶。</p>
<p class="p1">　　故佛于十方，<span class="s1">    </span>而独无所畏。<span class="s1">    </span>我以相严身，<span class="s1">    </span>光明照世间，</p>
<p class="p1">　　无量众所尊，<span class="s1">    </span>为说实相印。<span class="s1">    </span>舍利弗当知，<span class="s1">    </span>我本立誓愿，</p>
<p class="p1">　　欲令一切众、<span class="s1">    </span>如我等无异。<span class="s1">    </span>如我昔所愿，<span class="s1">    </span>今者已满足，</p>
<p class="p1">　　化一切众生，<span class="s1">    </span>皆令入佛道。<span class="s1">    </span>若我遇众生，<span class="s1">    </span>尽教以佛道，</p>
<p class="p1">　　无智者错乱，<span class="s1">    </span>迷惑不受教。<span class="s1">    </span>我知此众生，<span class="s1">    </span>未曾修善本，</p>
<p class="p1">　　坚著于五欲，<span class="s1">    </span>痴爱故生恼。<span class="s1">    </span>以诸欲因缘，<span class="s1">    </span>坠堕三恶道，</p>
<p class="p1">　　轮回六趣中，<span class="s1">    </span>备受诸苦毒，<span class="s1">    </span>受胎之微形，<span class="s1">    </span>世世常增长。</p>
<p class="p1">　　薄德少福人，<span class="s1">    </span>众苦所逼迫，<span class="s1">    </span>入邪见稠林，<span class="s1">    </span>若有若无等。</p>
<p class="p1">　　依止此诸见，<span class="s1">    </span>具足六十二，<span class="s1">    </span>深著虚妄法，<span class="s1">    </span>坚受不可舍，</p>
<p class="p1">　　我慢自矜高，<span class="s1">    </span>谄曲心不实，<span class="s1">    </span>于千万亿劫、<span class="s1">    </span>不闻佛名字，</p>
<p class="p1">　　亦不闻正法，<span class="s1">    </span>如是人难度。<span class="s1">    </span>是故舍利弗，<span class="s1">    </span>我为设方便，</p>
<p class="p1">　　说诸尽苦道，<span class="s1">    </span>示之以涅槃。<span class="s1">    </span>我虽说涅槃，<span class="s1">    </span>是亦非真灭，</p>
<p class="p1">　　诸法从本来，<span class="s1">    </span>常自寂灭相。<span class="s1">    </span>佛子行道已，<span class="s1">    </span>来世得作佛，</p>
<p class="p1">　　我有方便力，<span class="s1">    </span>开示三乘法。<span class="s1">    </span>一切诸世尊，<span class="s1">    </span>皆说一乘道，</p>
<p class="p1">　　今此诸大众，<span class="s1">    </span>皆应除疑惑，<span class="s1">    </span>诸佛语无异，<span class="s1">    </span>唯一无二乘。</p>
<p class="p1">　　过去无数劫，<span class="s1">    </span>无量灭度佛，<span class="s1">    </span>百千万亿种，<span class="s1">    </span>其数不可量。</p>
<p class="p1">　　如是诸世尊，<span class="s1">    </span>种种缘譬喻，<span class="s1">    </span>无数方便力，<span class="s1">    </span>演说诸法相。</p>
<p class="p1">　　是诸世尊等，<span class="s1">    </span>皆说一乘法，<span class="s1">    </span>化无量众生，<span class="s1">    </span>令入于佛道。</p>
<p class="p1">　　又诸大圣主，<span class="s1">    </span>知一切世间、<span class="s1">    </span>天人群生类，<span class="s1">    </span>深心之所欲，</p>
<p class="p1">　　更以异方便，<span class="s1">    </span>助显第一义。<span class="s1">    </span>若有众生类，<span class="s1">    </span>值诸过去佛，</p>
<p class="p1">　　若闻法布施，<span class="s1">    </span>或持戒忍辱、<span class="s1">    </span>精进禅智等，<span class="s1">    </span>种种修福慧。</p>
<p class="p1">　　如是诸人等，<span class="s1">    </span>皆已成佛道。<span class="s1">    </span>诸佛灭度已，<span class="s1">    </span>若人善软心，</p>
<p class="p1">　　如是诸众生，<span class="s1">    </span>皆已成佛道。<span class="s1">    </span>诸佛灭度已，<span class="s1">    </span>供养舍利者，</p>
<p class="p1">　　起万亿种塔，<span class="s1">    </span>金银及玻璃、<span class="s1">    </span>砗磲与玛瑙、<span class="s1">    </span>玫瑰琉璃珠，</p>
<p class="p1">　　清净广严饰，<span class="s1">    </span>庄校于诸塔。<span class="s1">    </span>或有起石庙，<span class="s1">    </span>栴檀及沉水，</p>
<p class="p1">　　木蜜并余材，<span class="s1">    </span>塼瓦泥土等。<span class="s1">    </span>若于旷野中，<span class="s1">    </span>积土成佛庙。</p>
<p class="p1">　　乃至童子戏，<span class="s1">    </span>聚沙为佛塔。<span class="s1">    </span>如是诸人等，<span class="s1">    </span>皆已成佛道。</p>
<p class="p1">　　若人为佛故，<span class="s1">    </span>建立诸形像，<span class="s1">    </span>刻雕成众相，<span class="s1">    </span>皆已成佛道。</p>
<p class="p1">　　或以七宝成，<span class="s1">    </span>鋀石赤白铜、<span class="s1">    </span>白镴及铅锡，<span class="s1">    </span>铁木及与泥，</p>
<p class="p1">　　或以胶漆布、<span class="s1">    </span>严饰作佛像，<span class="s1">    </span>如是诸人等，<span class="s1">    </span>皆已成佛道。</p>
<p class="p1">　　彩画作佛像，<span class="s1">    </span>百福庄严相，<span class="s1">    </span>自作若使人，<span class="s1">    </span>皆已成佛道。</p>
<p class="p1">　　乃至童子戏，<span class="s1">    </span>若草木及笔、<span class="s1">    </span>或以指爪甲、<span class="s1">    </span>而画作佛像，</p>
<p class="p1">　　如是诸人等，<span class="s1">    </span>渐渐积功德，<span class="s1">    </span>具足大悲心，<span class="s1">    </span>皆已成佛道。</p>
<p class="p1">　　但化诸菩萨，<span class="s1">    </span>度脱无量众。<span class="s1">    </span>若人于塔庙、<span class="s1">    </span>宝像及画像，</p>
<p class="p1">　　以华香幡盖、<span class="s1">    </span>敬心而供养。<span class="s1">    </span>若使人作乐，<span class="s1">    </span>击鼓吹角贝，</p>
<p class="p1">　　箫笛琴箜篌、<span class="s1">    </span>琵琶铙铜钹，<span class="s1">    </span>如是众妙音，　　尽持以供养。</p>
<p class="p1">　　或以欢喜心，<span class="s1">    </span>歌呗颂佛德，<span class="s1">    </span>乃至一小音，<span class="s1">    </span>皆已成佛道。</p>
<p class="p1">　　若人散乱心，<span class="s1">    </span>乃至以一华，<span class="s1">    </span>供养于画像，<span class="s1">    </span>渐见无数佛。</p>
<p class="p1">　　或有人礼拜，<span class="s1">    </span>或复但合掌，<span class="s1">    </span>乃至举一手，<span class="s1">    </span>或复小低头，</p>
<p class="p1">　　以此供养像，<span class="s1">    </span>渐见无量佛。<span class="s1">    </span>自成无上道，<span class="s1">    </span>广度无数众、</p>
<p class="p1">　　入无余涅槃，<span class="s1">    </span>如薪尽火灭。<span class="s1">    </span>若人散乱心，<span class="s1">    </span>入于塔庙中，</p>
<p class="p1">　　一称南无佛，<span class="s1">    </span>皆已成佛道。<span class="s1">    </span>于诸过去佛，<span class="s1">    </span>在世或灭后，</p>
<p class="p1">　　若有闻是法，<span class="s1">    </span>皆已成佛道。<span class="s1">    </span>未来诸世尊，<span class="s1">    </span>其数无有量，</p>
<p class="p1">　　是诸如来等，<span class="s1">    </span>亦方便说法。<span class="s1">    </span>一切诸如来，<span class="s1">    </span>以无量方便、</p>
<p class="p1">　　度脱诸众生，<span class="s1">    </span>入佛无漏智，<span class="s1">    </span>若有闻法者，<span class="s1">    </span>无一不成佛。</p>
<p class="p1">　　诸佛本誓愿，<span class="s1">    </span>我所行佛道，<span class="s1">    </span>普欲令众生、<span class="s1">    </span>亦同得此道。</p>
<p class="p1">　　未来世诸佛，<span class="s1">    </span>虽说百千亿、<span class="s1">    </span>无数诸法门，<span class="s1">    </span>其实为一乘。</p>
<p class="p1">　　诸佛两足尊，<span class="s1">    </span>知法常无性，<span class="s1">    </span>佛种从缘起，<span class="s1">    </span>是故说一乘。</p>
<p class="p1">　　是法住法位，<span class="s1">    </span>世间相常住，<span class="s1">    </span>于道场知已，<span class="s1">    </span>导师方便说。</p>
<p class="p1">　　天人所供养、<span class="s1">    </span>现在十方佛，<span class="s1">    </span>其数如恒沙，<span class="s1">    </span>出现于世间，</p>
<p class="p1">　　安隐众生故，<span class="s1">    </span>亦说如是法。<span class="s1">    </span>知第一寂灭，<span class="s1">    </span>以方便力故，</p>
<p class="p1">　　虽示种种道，<span class="s1">    </span>其实为佛乘。<span class="s1">    </span>知众生诸行，<span class="s1">    </span>深心之所念，</p>
<p class="p1">　　过去所习业，<span class="s1">    </span>欲性精进力，<span class="s1">    </span>及诸根利钝，<span class="s1">    </span>以种种因缘、</p>
<p class="p1">　　譬喻亦言辞，<span class="s1">    </span>随应方便说。<span class="s1">    </span>今我亦如是，<span class="s1">    </span>安隐众生故，</p>
<p class="p1">　　以种种法门、<span class="s1">    </span>宣示于佛道。<span class="s1">    </span>我以智慧力，<span class="s1">    </span>知众生性欲，</p>
<p class="p1">　　方便说诸法，<span class="s1">    </span>皆令得欢喜。<span class="s1">    </span>舍利弗当知，<span class="s1">    </span>我以佛眼观，</p>
<p class="p1">　　见六道众生，<span class="s1">    </span>贫穷无福慧，<span class="s1">    </span>入生死险道，<span class="s1">    </span>相续苦不断，</p>
<p class="p1">　　深著于五欲，<span class="s1">    </span>如牦牛爱尾、<span class="s1">    </span>以贪爱自弊，<span class="s1">    </span>盲瞑无所见。</p>
<p class="p1">　　不求大势佛、<span class="s1">    </span>及与断苦法，<span class="s1">    </span>深入诸邪见，<span class="s1">  </span>　以苦欲舍苦。</p>
<p class="p1">　　为是众生故、<span class="s1">    </span>而起大悲心。<span class="s1">    </span>我始坐道场，<span class="s1">    </span>观树亦经行，</p>
<p class="p1">　　于三七日中，<span class="s1">    </span>思惟如是事。<span class="s1">    </span>我所得智慧，<span class="s1">    </span>微妙最第一。</p>
<p class="p1">　　众生诸根钝，<span class="s1">    </span>著乐痴所盲，<span class="s1">    </span>如斯之等类，<span class="s1">    </span>云何而可度，</p>
<p class="p1">　　尔时诸梵王，<span class="s1">    </span>及诸天帝释、<span class="s1">    </span>护世四天王，<span class="s1">    </span>及大自在天，</p>
<p class="p1">　　并余诸天众、<span class="s1">    </span>眷属百千万，<span class="s1">    </span>恭敬合掌礼，<span class="s1">    </span>请我转法轮。</p>
<p class="p1">　　我即自思惟，<span class="s1">    </span>若但赞佛乘，<span class="s1">    </span>众生没在苦，<span class="s1">    </span>不能信是法，</p>
<p class="p1">　　破法不信故，<span class="s1">    </span>坠于三恶道。<span class="s1">    </span>我宁不说法，<span class="s1">    </span>疾入于涅槃。</p>
<p class="p1">　　寻念过去佛、<span class="s1">    </span>所行方便力，<span class="s1">    </span>我今所得道，<span class="s1">    </span>亦应说三乘。</p>
<p class="p1">　　作是思惟时，<span class="s1">    </span>十方佛皆现，<span class="s1">    </span>梵音慰喻我，<span class="s1">    </span>善哉释迦文，</p>
<p class="p1">　　第一之导师，<span class="s1">    </span>得是无上法，<span class="s1">    </span>随诸一切佛、<span class="s1">    </span>而用方便力。</p>
<p class="p1">　　我等亦皆得<span class="s1">    </span>　最妙第一法，<span class="s1">    </span>为诸众生类、<span class="s1">    </span>分别说三乘。</p>
<p class="p1">　　少智乐小法，<span class="s1">    </span>不自信作佛，<span class="s1">    </span>是故以方便、　　分别说诸果。</p>
<p class="p1">　　虽复说三乘，<span class="s1">    </span>但为教菩萨。<span class="s1">    </span>舍利弗当知，<span class="s1">    </span>我闻圣师子、</p>
<p class="p1">　　深净微妙音，<span class="s1">    </span>喜称南无佛。<span class="s1">    </span>复作如是念，<span class="s1">    </span>我出浊恶世，</p>
<p class="p1">　　如诸佛所说，<span class="s1">    </span>我亦随顺行。<span class="s1">    </span>思惟是事已，<span class="s1">    </span>即趋波罗奈，</p>
<p class="p1">　　诸法寂灭相，<span class="s1">    </span>不可以言宣。<span class="s1">    </span>以方便力故，<span class="s1">    </span>为五比丘说。</p>
<p class="p1">　　是名转法轮，<span class="s1">    </span>便有涅槃音，<span class="s1">    </span>及以阿罗汉，<span class="s1">    </span>法僧差别名。</p>
<p class="p1">　　从久远劫来，<span class="s1">    </span>赞是涅槃法，<span class="s1">    </span>生死苦永尽，<span class="s1">    </span>我常如是说。</p>
<p class="p1">　　舍利弗当知，<span class="s1">    </span>我见佛子等，<span class="s1">    </span>志求佛道者，<span class="s1">    </span>无量千万亿，</p>
<p class="p1">　　咸以恭敬心，<span class="s1">    </span>皆来至佛所，<span class="s1">    </span>曾从诸佛闻，<span class="s1">  </span>　方便所说法。</p>
<p class="p1">　　我即作是念，<span class="s1">    </span>如来所以出，<span class="s1">    </span>为说佛慧故，<span class="s1">    </span>今正是其时。</p>
<p class="p1">　　舍利弗当知，<span class="s1">    </span>钝根小智人、<span class="s1">    </span>著相憍慢者，<span class="s1">    </span>不能信是法。</p>
<p class="p1">　　今我喜无畏，<span class="s1">    </span>于诸菩萨中，<span class="s1">    </span>正直舍方便，<span class="s1">    </span>但说无上道。</p>
<p class="p1">　　菩萨闻是法，<span class="s1">    </span>疑网皆已除，<span class="s1">    </span>千二百罗汉、<span class="s1">    </span>悉亦当作佛。</p>
<p class="p1">　　如三世诸佛，<span class="s1">  </span>　说法之仪式，<span class="s1">    </span>我今亦如是，<span class="s1">    </span>说无分别法。</p>
<p class="p1">　　诸佛兴出世，<span class="s1">    </span>悬远值遇难，<span class="s1">    </span>正使出于世，<span class="s1">    </span>说是法复难，</p>
<p class="p1">　　无量无数劫，<span class="s1">    </span>闻是法亦难，<span class="s1">    </span>能听是法者，<span class="s1">    </span>斯人亦复难。</p>
<p class="p1">　　譬如优昙花，<span class="s1">    </span>一切皆爱乐，<span class="s1">    </span>天人所稀有，<span class="s1">    </span>时时乃一出。</p>
<p class="p1">　　闻法欢喜赞，<span class="s1">    </span>乃至发一言，<span class="s1">    </span>则为已供养，<span class="s1">    </span>一切三世佛，</p>
<p class="p1">　　是人甚稀有，<span class="s1">    </span>过于优昙花。<span class="s1">    </span>汝等勿有疑，<span class="s1">    </span>我为诸法王，</p>
<p class="p1">　　普告诸大众，<span class="s1">    </span>但以一乘道、<span class="s1">    </span>教化诸菩萨，<span class="s1">    </span>无声闻弟子。</p>
<p class="p1">　　汝等舍利弗，<span class="s1">    </span>声闻及菩萨，<span class="s1">    </span>当知是妙法，<span class="s1">    </span>诸佛之秘要。</p>
<p class="p1">　　以五浊恶世，<span class="s1">    </span>但乐著诸欲，<span class="s1">    </span>如是等众生，<span class="s1">    </span>终不求佛道。</p>
<p class="p1">　　当来世恶人，<span class="s1">    </span>闻佛说一乘，<span class="s1">    </span>迷惑不信受，<span class="s1">    </span>破法堕恶道。</p>
<p class="p1">　　有惭愧清净、<span class="s1">    </span>志求佛道者，<span class="s1">    </span>当为如是等、<span class="s1">    </span>广赞一乘道。</p>
<p class="p1">　　舍利弗当知，<span class="s1">    </span>诸佛法如是，<span class="s1">    </span>以万亿方便、<span class="s1">    </span>随宜而说法，</p>
<p class="p1">　　其不习学者，<span class="s1">    </span>不能晓了此。<span class="s1">    </span>汝等既已知，<span class="s1">    </span>诸佛世之师，</p>
<p class="p1">　　随宜方便事，<span class="s1">    </span>无复诸疑惑，<span class="s1">    </span>心生大欢喜，<span class="s1">    </span>自知当作佛。</p>
<p class="p1">　　妙法莲华经卷第二</p>
<p class="p1">　　后秦龟兹国三藏法师鸠摩罗什奉诏译</p>
<p class="p1">　　妙法莲华经譬喻品第三</p>
<p class="p1">　　尔时舍利弗踊跃欢喜，即起、合掌、瞻仰尊颜、而白佛言：<span class="s1">‘</span>今从世尊闻此法音，心怀踊跃，得未曾有。所以者何。我昔从佛闻如是法，见诸菩萨授记作佛，而我等不与斯事，甚自感伤、失于如来无量知见。世尊，我常独处山林树下，若坐若行，每作是念：<span class="s1">“</span>我等同入法性，云何如来以小乘法而见济度？<span class="s1">”</span>是我等咎，非世尊也。所以者何。若我等待说所因，成就阿耨多罗三藐三菩提者，必以大乘而得度脱。然我等不解方便随宜所说，初闻佛法，遇、便信受、思惟取证。世尊，我从昔来，终日竟夜、每自克责。而今从佛，闻所未闻、未曾有法，断诸疑悔，身意泰然，快得安隐。今日乃知真是佛子，从佛口生，从法化生，得佛法分。<span class="s1">’</span></p>
<p class="p1">　　尔时舍利弗欲重宣此义，而说偈言：</p>
<p class="p1">　　我闻是法音，<span class="s1">    </span>得所未曾有，<span class="s1">    </span>心怀大欢喜，<span class="s1">    </span>疑网皆已除。</p>
<p class="p1">　　昔来蒙佛教，<span class="s1">    </span>不失于大乘，<span class="s1">    </span>佛音甚稀有，<span class="s1">    </span>能除众生恼，</p>
<p class="p1">　　我已得漏尽，<span class="s1">    </span>闻亦除忧恼。<span class="s1">    </span>我处于山谷，<span class="s1">    </span>或在树林下，</p>
<p class="p1">　　若坐若经行，<span class="s1">    </span>常思惟是事，<span class="s1">    </span>呜呼深自责，<span class="s1">    </span>云何而自欺。</p>
<p class="p1">　　我等亦佛子，<span class="s1">    </span>同入无漏法，<span class="s1">    </span>不能于未来、<span class="s1">    </span>演说无上道。</p>
<p class="p1">　　金色三十二，<span class="s1">    </span>十力诸解脱，<span class="s1">    </span>同共一法中，<span class="s1">    </span>而不得此事，</p>
<p class="p1">　　八十种妙好，<span class="s1">    </span>十八不共法，<span class="s1">    </span>如是等功德，<span class="s1">    </span>而我皆已失，</p>
<p class="p1">　　我独经行时，<span class="s1">    </span>见佛在大众，<span class="s1">    </span>名闻满十方，<span class="s1">    </span>广饶益众生。</p>
<p class="p1">　　自惟失此利，<span class="s1">    </span>我为自欺诳。<span class="s1">    </span>我常于日夜，<span class="s1">    </span>每思惟是事，</p>
<p class="p1">　　欲以问世尊，<span class="s1">    </span>为失为不失，<span class="s1">    </span>我常见世尊，<span class="s1">    </span>称赞诸菩萨，</p>
<p class="p1">　　以是于日夜，<span class="s1">    </span>筹量此是事。<span class="s1">    </span>今闻佛音声，<span class="s1">    </span>随宜而说法，</p>
<p class="p1">　　无漏难思议，<span class="s1">    </span>令众至道场。<span class="s1">    </span>我本著邪见，<span class="s1">    </span>为诸梵志师，</p>
<p class="p1">　　世尊知我心，<span class="s1">    </span>拔邪说涅槃。<span class="s1">    </span>我悉除邪见，　　于空法得证，</p>
<p class="p1">　　尔时心自谓，<span class="s1">    </span>得至于灭度。<span class="s1">    </span>而今乃自觉，<span class="s1">    </span>非是实灭度，</p>
<p class="p1">　　若得作佛时，<span class="s1">    </span>具三十二相，<span class="s1">    </span>天人夜叉众、<span class="s1">    </span>龙神等恭敬，</p>
<p class="p1">　　是时乃可谓，<span class="s1">    </span>永尽灭无余。<span class="s1">    </span>佛于大众中，<span class="s1">    </span>说我当作佛，</p>
<p class="p1">　　闻如是法音，<span class="s1">    </span>疑悔悉已除。<span class="s1">    </span>初闻佛所说，<span class="s1">    </span>心中大惊疑，</p>
<p class="p1">　　将非魔作佛，<span class="s1">    </span>恼乱我心耶。<span class="s1">    </span>佛以种种缘、<span class="s1">    </span>譬喻巧言说，</p>
<p class="p1">　　其心安如海，<span class="s1">    </span>我闻疑网断。<span class="s1">    </span>佛说过去世、<span class="s1">    </span>无量灭度佛，</p>
<p class="p1">　　安住方便中，<span class="s1">    </span>亦皆说是法。<span class="s1">    </span>现在未来佛，<span class="s1">    </span>其数无有量，</p>
<p class="p1">　　亦以诸方便，<span class="s1">    </span>演说如是法。<span class="s1">    </span>如今者世尊，<span class="s1">    </span>从生及出家、</p>
<p class="p1">　　得道转法轮，<span class="s1">    </span>亦以方便说。<span class="s1">    </span>世尊说实道，<span class="s1">    </span>波旬无此事，</p>
<p class="p1">　　以是我定知、<span class="s1">    </span>非是魔作佛。<span class="s1">    </span>我堕疑网故，<span class="s1">    </span>谓是魔所为，</p>
<p class="p1">　　闻佛柔软音，<span class="s1">    </span>深远甚微妙，<span class="s1">    </span>演畅清净法。<span class="s1">    </span>我心大欢喜，</p>
<p class="p1">　　疑悔永已尽，<span class="s1">    </span>安住实智中。<span class="s1">    </span>我定当作佛，<span class="s1">    </span>为天人所敬，</p>
<p class="p1">　　转无上法轮，<span class="s1">    </span>教化诸菩萨。</p>
<p class="p1">　　尔时佛告舍利弗：<span class="s1">‘</span>吾今于天、人、沙门、婆罗门、等，大众中说，我昔曾于二万亿佛所，为无上道故，常教化汝，汝亦长夜随我受学。我以方便引导汝故，生我法中。舍利弗，我昔教汝志愿佛道，汝今悉忘，而便自谓、已得灭度。我今还欲令汝忆念本愿所行道故，为诸声闻说是大乘经，名妙法莲华、教菩萨法、佛所护念。<span class="s1">’</span></p>
<p class="p1">　　<span class="s1">‘</span>舍利弗，汝于未来世，过无量无边、不可思议劫，供养若干千万亿佛，奉持正法，具足菩萨所行之道，当得作佛，号曰华光如来、应供、正遍知、明行足、善逝世间解、无上士、调御丈夫、天人师、佛、世尊。国名离垢，其土平正，清净严饰，安隐、丰乐，天人炽盛。琉璃为地，有八交道，黄金为绳、以界其侧。其傍、各有七宝行树，常有华果。华光如来、亦以三乘教化众生。<span class="s1">’</span></p>
<p class="p1">　　<span class="s1">‘</span>舍利弗，彼佛出时，虽非恶世，以本愿故，说三乘法。其劫、名大宝庄严。何故名曰大宝庄严，其国中以菩萨为大宝故。彼诸菩萨，无量无边，不可思议，算数譬喻所不能及，非佛智力、无能知者。若欲行时，宝华承足。此诸菩萨，非初发意，皆久植德本，于无量百千万亿佛所、净修梵行，恒为诸佛之所称叹。常修佛慧，具大神通，善知一切诸法之门，质直无伪，志念坚固。如是菩萨、充满其国。<span class="s1">’</span></p>
<p class="p1">　　<span class="s1">‘</span>舍利弗，华光佛、寿十二小劫，除为王子、未作佛时。其国人民，寿八小劫。华光如来过十二小劫，授坚满菩萨、阿耨多罗三藐三菩提记。告诸比丘，是坚满菩萨、次当作佛，号曰华足安行、多陀阿伽度、阿罗诃、三藐三佛陀，其佛国土，亦复如是。舍利弗，是华光佛灭度之后，正法住世、三十二小劫，像法住世、亦三十二小劫。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　舍利弗来世，<span class="s1">    </span>成佛普智尊，<span class="s1">    </span>号名曰华光，<span class="s1">    </span>当度无量众。</p>
<p class="p1">　　供养无数佛，<span class="s1">    </span>具足菩萨行、<span class="s1">    </span>十力等功德，<span class="s1">    </span>证于无上道。</p>
<p class="p1">　　过无量劫已，<span class="s1">    </span>劫名大宝严，<span class="s1">    </span>世界名离垢，<span class="s1">    </span>清净无瑕秽。</p>
<p class="p1">　　以琉璃为地，<span class="s1">    </span>金绳界其道，<span class="s1">    </span>七宝杂色树，<span class="s1">    </span>常有华果实。</p>
<p class="p1">　　彼国诸菩萨，<span class="s1">    </span>志念常坚固，<span class="s1">    </span>神通波罗蜜，<span class="s1">    </span>皆已悉具足。</p>
<p class="p1">　　于无数佛所，<span class="s1">    </span>善学菩萨道，<span class="s1">    </span>如是等大士，<span class="s1">    </span>华光佛所化。</p>
<p class="p1">　　佛为王子时，<span class="s1">    </span>弃国舍世荣，<span class="s1">    </span>于最末后身，<span class="s1">    </span>出家成佛道。</p>
<p class="p1">　　华光佛住世、<span class="s1">    </span>寿十二小劫，<span class="s1">    </span>其国人民众，<span class="s1">    </span>寿命八小劫。</p>
<p class="p1">　　佛灭度之后，<span class="s1">    </span>正法住于世，<span class="s1">    </span>三十二小劫，<span class="s1">    </span>广度诸众生。</p>
<p class="p1">　　正法灭尽已，<span class="s1">    </span>像法三十二，<span class="s1">    </span>舍利广流布，<span class="s1">    </span>天人普供养。</p>
<p class="p1">　　华光佛所为，<span class="s1">    </span>其事皆如是，<span class="s1">    </span>其两足圣尊，<span class="s1">    </span>最胜无伦匹。</p>
<p class="p1">　　彼即是汝身，<span class="s1">    </span>宜应自欣庆。</p>
<p class="p1">　　尔时四部众，比丘、比丘尼、优婆塞、优婆夷，天龙、夜叉、乾闼婆、阿修罗、迦楼罗、紧那罗、摩侯罗伽、等大众，见舍利弗于佛前受阿耨多罗三藐三菩提记，心大欢喜，踊跃无量，各各脱身所著上衣、以供养佛。释提桓因、梵天王、等，与无数天子，亦以天妙衣、天曼陀罗华、摩诃曼陀罗华、等，供养于佛。所散天衣，住虚空中，而自回转。诸天伎乐、百千万种，于虚空中、一时俱作，雨众天华。而作是言：<span class="s1">‘</span>佛昔于波罗奈、初转法轮，今乃复转无上最大法轮。<span class="s1">’</span></p>
<p class="p1">　　尔时诸天子欲重宣此义，而说偈言：</p>
<p class="p1">　　昔于波罗奈、<span class="s1">    </span>转四谛法轮，<span class="s1">    </span>分别说诸法，<span class="s1">    </span>五众之生灭。</p>
<p class="p1">　　今复转最妙，<span class="s1">    </span>无上大法轮，<span class="s1">    </span>是法甚深奥，<span class="s1">    </span>少有能信者。</p>
<p class="p1">　　我等从昔来，<span class="s1">    </span>数闻世尊说，<span class="s1">    </span>未曾闻如是，<span class="s1">    </span>深妙之上法。</p>
<p class="p1">　　世尊说是法，<span class="s1">    </span>我等皆随喜。<span class="s1">    </span>大智舍利弗，<span class="s1">    </span>今得受尊记，</p>
<p class="p1">　　我等亦如是，<span class="s1">    </span>必当得作佛，<span class="s1">    </span>于一切世间，<span class="s1">    </span>最尊无有上。</p>
<p class="p1">　　佛道叵思议，<span class="s1">    </span>方便随宜说。<span class="s1">    </span>我所有福业，<span class="s1">    </span>今世若过世，</p>
<p class="p1">　　及见佛功德，<span class="s1">    </span>尽回向佛道。</p>
<p class="p1">　　尔时舍利弗白佛言：<span class="s1">‘</span>世尊，我今无复疑悔，亲于佛前、得受阿耨多罗三藐三菩提记。是诸千二百心自在者，昔住学地，佛常教化，言我法、能离生老病死，究竟涅槃。是学无学人，亦各自以离我见及有无见等、谓得涅槃。而今于世尊前、闻所未闻，皆堕疑惑。善哉、世尊，愿为四众说其因缘，令离疑悔。<span class="s1">’</span></p>
<p class="p1">　　尔时佛告舍利弗：<span class="s1">‘</span>我先不言、诸佛世尊、以种种因缘、譬喻言辞、方便说法，皆为阿耨多罗三藐三菩提耶。是诸所说，皆为化菩萨故。然舍利弗，今当复以譬喻、更明此义，诸有智者、以譬喻得解。<span class="s1">’</span></p>
<p class="p1">　　<span class="s1">‘</span>舍利弗，若国邑聚落，有大长者、其年衰迈，财富无量，多有田宅、及诸僮仆。其家广大，唯有一门，多诸人众，一百、二百、乃至五百人、止住其中。堂阁朽故，墙壁隤落，柱根腐败，梁栋倾危，周匝俱时、欻然火起，焚烧舍宅。长者诸子，若十、二十、或至三十、在此宅中。长者见是大火从四面起，即大惊怖，而作是念：<span class="s1">“</span>我虽能于此所烧之门、安隐得出，而诸子等，于火宅内、乐著嬉戏，不觉不知，不惊不怖，火来逼身，苦痛切己，心不厌患，无求出意。<span class="s1">”’</span></p>
<p class="p1">　　<span class="s1">‘</span>舍利弗，是长者作是思惟：<span class="s1">“</span>我身手有力，当以衣祴、若以几案、从舍出之。<span class="s1">”</span>复更思惟：<span class="s1">“</span>是舍、唯有一门，而复狭小。诸子幼稚，未有所识，恋著戏处，或当堕落，为火所烧。我当为说怖畏之事，此舍已烧，宜时疾出，勿令为火之所烧害。<span class="s1">”</span>作是念已，如所思惟，具告诸子，汝等速出。父虽怜愍、善言诱喻，而诸子等乐著嬉戏，不肯信受，不惊不畏，了无出心。亦复不知何者是火，何者为舍，云何为失，但东西走戏、视父而已。<span class="s1">’</span></p>
<p class="p1">　　<span class="s1">‘</span>尔时长者即作是念：<span class="s1">“</span>此舍已为大火所烧，我及诸子若不时出，必为所焚，我今当设方便，令诸子等得免斯害。<span class="s1">”</span>父知诸子、先心各有所好，种种珍玩奇异之物，情必乐著。而告之言：<span class="s1">“</span>汝等所可玩好、稀有难得，汝若不取，后必忧悔。如此种种羊车、鹿车、牛车，今在门外，可以游戏。汝等于此火宅、宜速出来，随汝所欲，皆当与汝。<span class="s1">”</span>尔时诸子闻父所说珍玩之物，适其愿故，心各勇锐，互相推排，竞共驰走，争出火宅。是时长者见诸子等安隐得出，皆于四衢道中、露地而坐，无复障碍，其心泰然，欢喜踊跃。时诸子等各白父言：<span class="s1">“</span>父先所许玩好之具，羊车、鹿车、牛车，愿时赐与。<span class="s1">”’</span></p>
<p class="p1">　　<span class="s1">‘</span>舍利弗，尔时长者各赐诸子、等一大车，其车高广，众宝庄校，周匝栏楯，四面悬铃。又于其上、张设幰盖，亦以珍奇杂宝而严饰之，宝绳交络，垂诸华缨，重敷婉筵，安置丹枕。驾以白牛，肤色充洁，形体姝好，有大筋力，行步平正，其疾如风。又多仆从、而侍卫之。所以者何。是大长者、财富无量，种种诸藏，悉皆充溢。而作是念，我财物无极，不应以下劣小车、与诸子等，今此幼童，皆是吾子，爱无偏党，我有如是七宝大车，其数无量，应当等心、各各与之，不宜差别。所以者何。以我此物、周给一国，犹尚不匮，何况诸子。是时诸子各乘大车，得未曾有，非本所望。<span class="s1">’</span></p>
<p class="p1">　　<span class="s1">‘</span>舍利弗，于汝意云何，是长者、等与诸子珍宝大车，宁有虚妄否？<span class="s1">’</span>舍利弗言：<span class="s1">‘</span>不也、世尊，是长者、但令诸子得免火难，全其躯命，非为虚妄。何以故。若全身命，便为已得玩好之具，况复方便，于彼火宅而拔济之。世尊，若是长者，乃至不与最小一车，犹不虚妄。何以故。是长者先作是意：<span class="s1">“</span>我以方便、令子得出。<span class="s1">”</span>以是因缘，无虚妄也。何况长者、自知财富无量，欲饶益诸子，等与大车。<span class="s1">’</span></p>
<p class="p1">　　佛告舍利弗：<span class="s1">‘</span>善哉善哉，如汝所言。舍利弗，如来亦复如是，则为一切世间之父。于诸怖畏、衰恼、忧患、无明闇蔽，永尽无余，而悉成就无量知见、力无所畏，有大神力及智慧力，具足方便、智慧波罗蜜，大慈、大悲，常无懈倦，恒求善事，利益一切。而生三界朽故火宅，为度众生、生老病死、忧悲、苦恼、愚痴、闇蔽、三毒之火，教化、令得阿耨多罗三藐三菩提。见诸众生为生老病死、忧悲、苦恼、之所烧煮，亦以五欲财利故、受种种苦，又以贪著追求故，现受众苦，后受地狱、畜生、饿鬼、之苦，若生天上、及在人间，贫穷困苦、爱别离苦、怨憎会苦、如是等种种诸苦。众生没在其中，欢喜游戏，不觉不知，不惊不怖，亦不生厌，不求解脱。于此三界火宅、东西驰走，虽遭大苦，不以为患。舍利弗，佛见此已，便作是念：<span class="s1">“</span>我为众生之父，应拔其苦难，与无量无边佛智慧乐，令其游戏。<span class="s1">”’</span></p>
<p class="p1">　　<span class="s1">‘</span>舍利弗，如来复作是念：<span class="s1">“</span>若我但以神力、及智慧力，舍于方便，为诸众生赞如来知见、力无所畏者，众生不能以是得度。所以者何。是诸众生，未免生老病死、忧悲、苦恼，而为三界火宅所烧，何由能解佛之智慧。<span class="s1">”’</span></p>
<p class="p1">　　<span class="s1">‘</span>舍利弗，如彼长者、虽复身手有力，而不用之，但以殷勤方便、勉济诸子火宅之难，然后各与珍宝大车。如来亦复如是，虽有力、无所畏，而不用之，但以智慧方便，于三界火宅、拔济众生，为说三乘、声闻、辟支佛、佛乘，而作是言：<span class="s1">“</span>汝等莫得乐住三界火宅，勿贪粗敝、色声香味触也。若贪著生爱，则为所烧。汝速出三界，当得三乘、声闻、辟支佛、佛乘，我今为汝保任此事，终不虚也。汝等但当勤修精进。<span class="s1">”</span>如来以是方便、诱进众生，复作是言：<span class="s1">“</span>汝等当知此三乘法，皆是圣所称叹，自在无系，无所依求。乘是三乘，以无漏根、力、觉、道、禅定、解脱、三昧、等，而自娱乐，便得无量安隐快乐。<span class="s1">”’</span></p>
<p class="p1">　　<span class="s1">‘</span>舍利弗，若有众生，内有智性，从佛世尊闻法信受，殷勤精进，欲速出三界，自求涅槃，是名声闻乘，如彼诸子为求羊车、出于火宅。若有众生，从佛世尊闻法信受，殷勤精进，求自然慧，乐独善寂，深知诸法因缘，是名辟支佛乘，如彼诸子为求鹿车、出于火宅。若有众生，从佛世尊闻法信受，勤修精进，求一切智、佛智、自然智、无师智、如来知见、力无所畏，愍念、安乐无量众生，利益天人，度脱一切，是名大乘，菩萨求此乘故，名为摩诃萨，如彼诸子为求牛车、出于火宅。<span class="s1">’</span></p>
<p class="p1">　　<span class="s1">‘</span>舍利弗，如彼长者、见诸子等安隐得出火宅，到无畏处，自惟财富无量，等以大车而赐诸子。如来亦复如是，为一切众生之父，若见无量亿千众生，以佛教门、出三界苦、怖畏险道，得涅槃乐。如来尔时便作是念：<span class="s1">“</span>我有无量无边智慧、力无畏等诸佛法藏，是诸众生，皆是我子，等与大乘，不令有人独得灭度。<span class="s1">”</span>皆以如来灭度而灭度之。是诸众生脱三界者，悉与诸佛禅定、解脱、等娱乐之具，皆是一相、一种，圣所称叹，能生净妙第一之乐。<span class="s1">’</span></p>
<p class="p1">　　<span class="s1">‘</span>舍利弗，如彼长者、初以三车诱引诸子，然后但与大车，宝物庄严，安隐第一，然彼长者无虚妄之咎。如来亦复如是、无有虚妄，初说三乘、引导众生，然后但以大乘而度脱之。何以故。如来有无量智慧、力无所畏诸法之藏，能与一切众生大乘之法，但不尽能受。<span class="s1">’</span></p>
<p class="p1">　　<span class="s1">‘</span>舍利弗，以是因缘，当知诸佛方便力故，于一佛乘、分别说三。<span class="s1">’</span></p>
<p class="p1">　　佛欲重宣此义，而说偈言：</p>
<p class="p1">　　譬如长者、<span class="s1">    </span>有一大宅，<span class="s1">    </span>其宅久故，<span class="s1">    </span>而复顿敝，</p>
<p class="p1">　　堂舍高危，<span class="s1">    </span>柱根摧朽，<span class="s1">    </span>梁栋倾斜，<span class="s1">    </span>基陛隤毁，</p>
<p class="p1">　　墙壁圯坼，<span class="s1">    </span>泥涂褫落，<span class="s1">    </span>覆苫乱坠，<span class="s1">    </span>椽梠差脱，</p>
<p class="p1">　　周障屈曲，<span class="s1">    </span>杂秽充遍。<span class="s1">    </span>有五百人，<span class="s1">    </span>止住其中。</p>
<p class="p1">　　鸱枭雕鹫、<span class="s1">    </span>乌鹊鸠鸽、<span class="s1">    </span>蚖蛇蝮蝎，<span class="s1">    </span>蜈蚣蚰蜒，</p>
<p class="p1">　　守宫百足，<span class="s1">    </span>狖狸鼷鼠，<span class="s1">    </span>诸恶虫辈，<span class="s1">    </span>交横驰走。</p>
<p class="p1">　　屎尿臭处，<span class="s1">    </span>不净流溢，<span class="s1">    </span>蜣螂诸虫、<span class="s1">    </span>而集其上。</p>
<p class="p1">　　狐狼野干，<span class="s1">    </span>咀嚼践蹋，<span class="s1">    </span><span class="s3">□</span>啮死尸、<span class="s1">    </span>骨肉狼藉。</p>
<p class="p1">　　由是群狗、<span class="s1">    </span>竞来搏撮，<span class="s1">    </span>饥羸慞惶，<span class="s1">    </span>处处求食。</p>
<p class="p1">　　斗诤□掣，<span class="s1">    </span>啀喍嗥吠，<span class="s1">    </span>其舍恐怖，<span class="s1">    </span>变状如是。</p>
<p class="p1">　　处处皆有，<span class="s1">  </span>　魑魅魍魉，<span class="s1">    </span>夜叉恶鬼，<span class="s1">    </span>食啖人肉，</p>
<p class="p1">　　毒虫之属，<span class="s1">    </span>诸恶禽兽，<span class="s1">    </span>孚乳产生，<span class="s1">    </span>各自藏护。</p>
<p class="p1">　　夜叉竞来，<span class="s1">    </span>争取食之，<span class="s1">    </span>食之既饱，<span class="s1">    </span>恶心转炽，</p>
<p class="p1">　　斗诤之声，<span class="s1">    </span>甚可怖畏。<span class="s1">    </span>鸠槃荼鬼、<span class="s1">    </span>蹲踞土埵，</p>
<p class="p1">　　或时离地，<span class="s1">    </span>一尺二尺，<span class="s1">    </span>往返游行，<span class="s1">    </span>纵逸嬉戏，</p>
<p class="p1">　　捉狗两足，<span class="s1">    </span>扑令失声，<span class="s1">    </span>以脚加颈，<span class="s1">    </span>怖狗自乐。</p>
<p class="p1">　　复有诸鬼，<span class="s1">    </span>其身长大，<span class="s1">    </span>裸形黑瘦，<span class="s1">    </span>常住其中，</p>
<p class="p1">　　发大恶声，<span class="s1">    </span>叫呼求食。<span class="s1">    </span>复有诸鬼，<span class="s1">    </span>其咽如针。</p>
<p class="p1">　　复有诸鬼，<span class="s1">    </span>首如牛头，<span class="s1">    </span>或食人肉，<span class="s1">    </span>或复啖狗，</p>
<p class="p1">　　头发蓬乱，<span class="s1">    </span>残害凶险，<span class="s1">    </span>饥渴所逼，<span class="s1">    </span>叫唤驰走。</p>
<p class="p1">　　夜叉饿鬼，<span class="s1">    </span>诸恶鸟兽，<span class="s1">    </span>饥急四向，<span class="s1">    </span>窥看窗牖，</p>
<p class="p1">　　如是诸难，<span class="s1">    </span>恐畏无量。<span class="s1">    </span>是朽故宅，<span class="s1">    </span>属于一人。</p>
<p class="p1">　　其人近出，<span class="s1">    </span>未久之间，<span class="s1">    </span>于后舍宅，<span class="s1">    </span>忽然火起，</p>
<p class="p1">　　四面一时，<span class="s1">    </span>其炎俱炽。<span class="s1">    </span>栋梁椽柱、<span class="s1">    </span>爆声震裂，</p>
<p class="p1">　　摧折堕落，<span class="s1">    </span>墙壁崩倒。<span class="s1">    </span>诸鬼神等、<span class="s1">    </span>扬声大叫。</p>
<p class="p1">　　雕鹫诸鸟，<span class="s1">    </span>鸠槃荼等，<span class="s1">    </span>周章惶怖，<span class="s1">    </span>不能自出。</p>
<p class="p1">　　恶兽毒虫，<span class="s1">    </span>藏窜孔穴，<span class="s1">    </span>毗舍阇鬼、<span class="s1">    </span>亦住其中，</p>
<p class="p1">　　薄福德故，<span class="s1">    </span>为火所逼，<span class="s1">    </span>共相残害，<span class="s1">    </span>饮血啖肉。</p>
<p class="p1">　　野干之属，<span class="s1">    </span>并已前死，<span class="s1">    </span>诸大恶兽、<span class="s1">    </span>竞来食啖，</p>
<p class="p1">　　臭烟烽烰，<span class="s1">    </span>四面充塞。<span class="s1">    </span>蜈蚣蚰蜒，<span class="s1">    </span>毒蛇之类，</p>
<p class="p1">　　为火所烧，<span class="s1">    </span>争走出穴，<span class="s1">    </span>鸠槃荼鬼、<span class="s1">    </span>随取而食。</p>
<p class="p1">　　又诸饿鬼，<span class="s1">    </span>头上火燃，<span class="s1">    </span>饥渴热恼，<span class="s1">    </span>周章闷走。</p>
<p class="p1">　　其宅如是、<span class="s1">    </span>甚可怖畏，<span class="s1">    </span>毒害火灾，<span class="s1">    </span>众难非一。</p>
<p class="p1">　　是时宅主<span class="s1">      </span>在门外立，<span class="s1">    </span>闻有人言，<span class="s1">    </span>汝诸子等，</p>
<p class="p1">　　先因游戏、<span class="s1">    </span>来入此宅，<span class="s1">    </span>稚小无知，<span class="s1">    </span>欢娱乐著。</p>
<p class="p1">　　长者闻已，<span class="s1">    </span>惊入火宅，<span class="s1">    </span>方宜救济，<span class="s1">    </span>令无烧害。</p>
<p class="p1">　　告喻诸子，<span class="s1">    </span>说众患难，<span class="s1">    </span>恶鬼毒虫，<span class="s1">    </span>灾火蔓延，</p>
<p class="p1">　　众苦次第、<span class="s1">    </span>相续不绝。<span class="s1">    </span>毒蛇蚖蝮，<span class="s1">    </span>及诸夜叉、</p>
<p class="p1">　　鸠槃荼鬼，<span class="s1">    </span>野干狐狗，<span class="s1">    </span>雕鹫鸱枭，<span class="s1">    </span>百足之属，</p>
<p class="p1">　　饥渴恼急，<span class="s1">    </span>甚可怖畏，<span class="s1">    </span>此苦难处，<span class="s1">    </span>况复大火。</p>
<p class="p1">　　诸子无知，<span class="s1">    </span>虽闻父诲，<span class="s1">    </span>犹故乐著，<span class="s1">    </span>嬉戏不已。</p>
<p class="p1">　　是时长者，<span class="s1">    </span>而作是念，<span class="s1">    </span>诸子如此，<span class="s1">    </span>益我愁恼。</p>
<p class="p1">　　今此舍宅，<span class="s1">    </span>无一可乐，<span class="s1">    </span>而诸子等、<span class="s1">    </span>耽湎嬉戏，</p>
<p class="p1">　　不受我教，<span class="s1">    </span>将为火害。<span class="s1">    </span>即便思惟，<span class="s1">    </span>设诸方便、</p>
<p class="p1">　　告诸子等，<span class="s1">    </span>我有种种，<span class="s1">  </span>　珍玩之具，<span class="s1">    </span>妙宝好车，</p>
<p class="p1">　　羊车鹿车、<span class="s1">    </span>大牛之车，<span class="s1">    </span>今在门外。<span class="s1">    </span>汝等出来，</p>
<p class="p1">　　吾为汝等<span class="s1">    </span>　造作此车，<span class="s1">    </span>随意所乐，<span class="s1">    </span>可以游戏。</p>
<p class="p1">　　诸子闻说，<span class="s1">    </span>如此诸车，<span class="s1">    </span>即时奔竞、<span class="s1">    </span>驰走而出，</p>
<p class="p1">　　到于空地，<span class="s1">    </span>离诸苦难。<span class="s1">    </span>长者见子，<span class="s1">    </span>得出火宅，</p>
<p class="p1">　　住于四衢，<span class="s1">    </span>坐师子座、<span class="s1">    </span>而自庆言，<span class="s1">    </span>我今快乐。</p>
<p class="p1">　　此诸子等，<span class="s1">    </span>生育甚难，<span class="s1">    </span>愚小无知，<span class="s1">    </span>而入险宅。</p>
<p class="p1">　　多诸毒虫，<span class="s1">    </span>魑魅可畏，<span class="s1">    </span>大火猛炎、<span class="s1">    </span>四面俱起，</p>
<p class="p1">　　而此诸子、<span class="s1">    </span>贪著嬉戏，<span class="s1">    </span>我已救之，<span class="s1">    </span>令得脱难。</p>
<p class="p1">　　是故诸人，<span class="s1">    </span>我今快乐。<span class="s1">    </span>尔时诸子、<span class="s1">    </span>知父安坐，</p>
<p class="p1">　　皆诣父所、<span class="s1">    </span>而白父言，<span class="s1">    </span>愿赐我等，<span class="s1">    </span>三种宝车。</p>
<p class="p1">　　如前所许，<span class="s1">    </span>诸子出来，<span class="s1">    </span>当以三车、<span class="s1">    </span>随汝所欲，</p>
<p class="p1">　　今正是时，<span class="s1">    </span>惟垂给与。<span class="s1">    </span>长者大富，<span class="s1">    </span>库藏众多，</p>
<p class="p1">　　金银琉璃、<span class="s1">    </span>砗磲玛瑙，<span class="s1">    </span>以众宝物、<span class="s1">    </span>造诸大车。</p>
<p class="p1">　　庄校严饰，<span class="s1">    </span>周匝栏楯，<span class="s1">    </span>四面悬铃，<span class="s1">    </span>金绳交络。</p>
<p class="p1">　　真珠罗网，<span class="s1">    </span>张施其上，<span class="s1">    </span>金华诸璎，<span class="s1">    </span>处处垂下，</p>
<p class="p1">　　众彩杂饰，<span class="s1">    </span>周匝围绕，<span class="s1">    </span>柔软缯纩，<span class="s1">    </span>以为茵蓐。</p>
<p class="p1">　　上妙细叠，<span class="s1">    </span>价值千亿，<span class="s1">    </span>鲜白净洁，<span class="s1">    </span>以覆其上。</p>
<p class="p1">　　有大白牛，<span class="s1">    </span>肥壮多力，<span class="s1">    </span>形体姝好，<span class="s1">    </span>以驾宝车。</p>
<p class="p1">　　多诸傧从，<span class="s1">    </span>而侍卫之。<span class="s1">    </span>以是妙车，<span class="s1">    </span>等赐诸子。</p>
<p class="p1">　　诸子是时，<span class="s1">    </span>欢喜踊跃，<span class="s1">    </span>乘是宝车，<span class="s1">    </span>游于四方，</p>
<p class="p1">　　嬉戏快乐，<span class="s1">    </span>自在无碍。<span class="s1">    </span>告舍利弗，<span class="s1">    </span>我亦如是，</p>
<p class="p1">　　众圣中尊，<span class="s1">    </span>世间之父。<span class="s1">    </span>一切众生，<span class="s1">    </span>皆是吾子，</p>
<p class="p1">　　深著世乐，<span class="s1">    </span>无有慧心。<span class="s1">    </span>三界无安，<span class="s1">    </span>犹如火宅，</p>
<p class="p1">　　众苦充满，<span class="s1">    </span>甚可怖畏，<span class="s1">    </span>常有生老<span class="s1">    </span>　病死忧患，</p>
<p class="p1">　　如是等火，<span class="s1">    </span>炽燃不息。<span class="s1">    </span>如来已离，<span class="s1">    </span>三界火宅，</p>
<p class="p1">　　寂然闲居，<span class="s1">    </span>安处林野。<span class="s1">    </span>今此三界，<span class="s1">    </span>皆是我有，</p>
<p class="p1">　　其中众生，<span class="s1">    </span>悉是吾子。<span class="s1">    </span>而今此处，<span class="s1">    </span>多诸患难，</p>
<p class="p1">　　唯我一人，<span class="s1">    </span>能为救护。<span class="s1">    </span>虽复教诏，<span class="s1">    </span>而不信受，</p>
<p class="p1">　　于诸欲染，<span class="s1">    </span>贪著深故。<span class="s1">    </span>以是方便，<span class="s1">    </span>为说三乘，</p>
<p class="p1">　　令诸众生，<span class="s1">    </span>知三界苦，<span class="s1">    </span>开示演说、<span class="s1">    </span>出世间道。</p>
<p class="p1">　　是诸子等，<span class="s1">    </span>若心决定，<span class="s1">    </span>具足三明、<span class="s1">    </span>及六神通，</p>
<p class="p1">　　有得缘觉、<span class="s1">    </span>不退菩萨。<span class="s1">    </span>汝舍利弗，<span class="s1">    </span>我为众生，</p>
<p class="p1">　　以此譬喻、<span class="s1">    </span>说一佛乘，<span class="s1">    </span>汝等若能、<span class="s1">  </span>　信受是语，</p>
<p class="p1">　　一切皆当，<span class="s1">    </span>成得佛道。<span class="s1">    </span>是乘微妙、<span class="s1">    </span>清净第一，</p>
<p class="p1">　　于诸世间、<span class="s1">    </span>为无有上，<span class="s1">    </span>佛所悦可，<span class="s1">    </span>一切众生、</p>
<p class="p1">　　所应称赞、<span class="s1">    </span>供养礼拜。<span class="s1">    </span>无量亿千、<span class="s1">  </span>　诸力解脱，</p>
<p class="p1">　　禅定智慧，<span class="s1">    </span>及佛余法，<span class="s1">    </span>得如是乘。<span class="s1">    </span>令诸子等，</p>
<p class="p1">　　日夜劫数、<span class="s1">    </span>常得游戏，<span class="s1">    </span>与诸菩萨、<span class="s1">    </span>及声闻众，</p>
<p class="p1">　　乘此宝乘，<span class="s1">    </span>直至道场。<span class="s1">    </span>以是因缘，<span class="s1">    </span>十方谛求，</p>
<p class="p1">　　更无余乘，<span class="s1">    </span>除佛方便。<span class="s1">    </span>告舍利弗，<span class="s1">    </span>汝诸人等，</p>
<p class="p1">　　皆是吾子，<span class="s1">    </span>我则是父。<span class="s1">    </span>汝等累劫、<span class="s1">    </span>众苦所烧，</p>
<p class="p1">　　我皆济拔，<span class="s1">    </span>令出三界。<span class="s1">    </span>我虽先说、<span class="s1">    </span>汝等灭度，</p>
<p class="p1">　　但尽生死，<span class="s1">    </span>而实不灭，<span class="s1">    </span>今所应作，<span class="s1">    </span>唯佛智慧。</p>
<p class="p1">　　若有菩萨，<span class="s1">    </span>于是众中，<span class="s1">    </span>能一心听、<span class="s1">    </span>诸佛实法，</p>
<p class="p1">　　诸佛世尊、<span class="s1">    </span>虽以方便，<span class="s1">    </span>所化众生，<span class="s1">    </span>皆是菩萨。</p>
<p class="p1">　　若人小智，<span class="s1">    </span>深著爱欲，<span class="s1">    </span>为此等故、<span class="s1">    </span>说于苦谛。</p>
<p class="p1">　　众生心喜，<span class="s1">    </span>得未曾有，<span class="s1">    </span>佛说苦谛，<span class="s1">    </span>真实无异。</p>
<p class="p1">　　若有众生，<span class="s1">    </span>不知苦本，<span class="s1">    </span>深著苦因，<span class="s1">    </span>不能暂舍，</p>
<p class="p1">　　为是等故、<span class="s1">    </span>方便说道。<span class="s1">    </span>诸苦所因，<span class="s1">    </span>贪欲为本，</p>
<p class="p1">　　若灭贪欲，<span class="s1">    </span>无所依止，<span class="s1">    </span>灭尽诸苦，<span class="s1">    </span>名第三谛。</p>
<p class="p1">　　为灭谛故，<span class="s1">    </span>修行于道，<span class="s1">    </span>离诸苦缚，<span class="s1">    </span>名得解脱。</p>
<p class="p1">　　是人于何<span class="s1">    </span>　而得解脱，<span class="s1">    </span>但离虚妄，<span class="s1">    </span>名为解脱，</p>
<p class="p1">　　其实未得、<span class="s1">  </span>　一切解脱。<span class="s1">    </span>佛说是人、<span class="s1">    </span>未实灭度，</p>
<p class="p1">　　斯人未得，<span class="s1">    </span>无上道故，<span class="s1">    </span>我意不欲、<span class="s1">    </span>令至灭度。</p>
<p class="p1">　　我为法王，<span class="s1">    </span>于法自在，<span class="s1">    </span>安隐众生，<span class="s1">    </span>故现于世。</p>
<p class="p1">　　汝舍利弗，<span class="s1">    </span>我此法印，<span class="s1">    </span>为欲利益，<span class="s1">  </span>　世间故说，</p>
<p class="p1">　　在所游方，<span class="s1">    </span>勿妄宣传。<span class="s1">    </span>若有闻者，<span class="s1">    </span>随喜顶受，</p>
<p class="p1">　　当知是人、<span class="s1">    </span>阿鞞跋致。<span class="s1">    </span>若有信受，<span class="s1">    </span>此经法者，</p>
<p class="p1">　　是人已曾，<span class="s1">  </span>　见过去佛，<span class="s1">    </span>恭敬供养，<span class="s1">    </span>亦闻是法。</p>
<p class="p1">　　若人有能，<span class="s1">    </span>信汝所说，<span class="s1">    </span>则为见我，<span class="s1">    </span>亦见于汝、</p>
<p class="p1">　　及比丘僧、<span class="s1">    </span>并诸菩萨。<span class="s1">    </span>斯法华经，<span class="s1">    </span>为深智说，</p>
<p class="p1">　　浅识闻之，　　迷惑不解，<span class="s1">    </span>一切声闻、　　及辟支佛，</p>
<p class="p1">　　于此经中，<span class="s1">    </span>力所不及。　　汝舍利弗，　　尚于此经、</p>
<p class="p1">　　以信得入，　<span class="s1">  </span>况余声闻。<span class="s1">    </span>其余声闻，<span class="s1">    </span>信佛语故，</p>
<p class="p1">　　随顺此经，<span class="s1">    </span>非己智分。<span class="s1">    </span>又舍利弗，<span class="s1">    </span>憍慢懈怠、</p>
<p class="p1">　　计我见者，<span class="s1">    </span>莫说此经。<span class="s1">    </span>凡夫浅识，<span class="s1">    </span>深著五欲，</p>
<p class="p1">　　闻不能解，<span class="s1">    </span>亦勿为说。<span class="s1">    </span>若人不信，<span class="s1">    </span>毁谤此经，</p>
<p class="p1">　　则断一切，<span class="s1">  </span>　世间佛种。<span class="s1">    </span>或复颦蹙，<span class="s1">    </span>而怀疑惑，</p>
<p class="p1">　　汝当听说，<span class="s1">    </span>此人罪报。<span class="s1">    </span>若佛在世，<span class="s1">    </span>若灭度后，</p>
<p class="p1">　　其有诽谤，<span class="s1">  </span>　如斯经典，<span class="s1">    </span>见有读诵、<span class="s1">    </span>书持经者，</p>
<p class="p1">　　轻贱憎嫉、<span class="s1">    </span>而怀结恨，<span class="s1">    </span>此人罪报，<span class="s1">    </span>汝今复听，</p>
<p class="p1">　　其人命终，<span class="s1">    </span>入阿鼻狱，<span class="s1">    </span>具足一劫，<span class="s1">    </span>劫尽更生，</p>
<p class="p1">　　如是展转，<span class="s1">    </span>至无数劫，<span class="s1">    </span>从地狱出，<span class="s1">    </span>当堕畜生，</p>
<p class="p1">　　若狗野干，<span class="s1">    </span>其影□瘦，<span class="s1">    </span>黧黮疥癞，<span class="s1">    </span>人所触娆，</p>
<p class="p1">　　又复为人，<span class="s1">    </span>之所恶贱，<span class="s1">    </span>常困饥渴，<span class="s1">    </span>骨肉枯竭，</p>
<p class="p1">　　生受楚毒，<span class="s1">    </span>死被瓦石，<span class="s1">    </span>断佛种故，<span class="s1">    </span>受斯罪报。</p>
<p class="p1">　　若作骆驼，<span class="s1">    </span>或生驴中，<span class="s1">    </span>身常负重，<span class="s1">    </span>加诸杖捶，</p>
<p class="p1">　　但念水草，<span class="s1">    </span>余无所知，<span class="s1">    </span>谤斯经故，<span class="s1">    </span>获罪如是。</p>
<p class="p1">　　有作野干，<span class="s1">    </span>来入聚落，<span class="s1">    </span>身体疥癞，<span class="s1">    </span>又无一目，</p>
<p class="p1">　　为诸童子<span class="s1">    </span>　之所打掷，<span class="s1">    </span>受诸苦痛，<span class="s1">    </span>或时致死。</p>
<p class="p1">　　于此死已，<span class="s1">    </span>更受蟒身，<span class="s1">    </span>其形长大，<span class="s1">  </span>　五百由旬，</p>
<p class="p1">　　聋騃无足，<span class="s1">    </span>宛转腹行，<span class="s1">    </span>为诸小虫，<span class="s1">    </span>之所咂食，</p>
<p class="p1">　　昼夜受苦，<span class="s1">    </span>无有休息，<span class="s1">    </span>谤斯经故，<span class="s1">    </span>获罪如是。</p>
<p class="p1">　　若得为人，<span class="s1">    </span>诸根闇钝，<span class="s1">    </span>矬陋挛躄，<span class="s1">  </span>　盲聋背伛，</p>
<p class="p1">　　有所言说，<span class="s1">    </span>人不信受，<span class="s1">    </span>口气常臭，<span class="s1">    </span>鬼魅所著，</p>
<p class="p1">　　贫穷下贱，<span class="s1">    </span>为人所使，<span class="s1">    </span>多病痟瘦，<span class="s1">    </span>无所依怙，</p>
<p class="p1">　　虽亲附人，<span class="s1">    </span>人不在意，<span class="s1">    </span>若有所得，<span class="s1">    </span>寻复忘失。</p>
<p class="p1">　　若修医道，<span class="s1">    </span>顺方治病，<span class="s1">    </span>更增他疾，<span class="s1">    </span>或复致死。</p>
<p class="p1">　　若自有病，<span class="s1">    </span>无人救疗，<span class="s1">    </span>设服良药，<span class="s1">    </span>而复增剧。</p>
<p class="p1">　　若他反逆、<span class="s1">    </span>抄劫窃盗，<span class="s1">    </span>如是等罪，<span class="s1">    </span>横罗其殃。</p>
<p class="p1">　　如斯罪人，<span class="s1">    </span>永不见佛，<span class="s1">    </span>众圣之王，<span class="s1">    </span>说法教化，</p>
<p class="p1">　　如斯罪人，<span class="s1">    </span>常生难处，<span class="s1">    </span>狂聋心乱，<span class="s1">    </span>永不闻法。</p>
<p class="p1">　　于无数劫、<span class="s1">    </span>如恒河沙，<span class="s1">    </span>生辄聋哑，<span class="s1">    </span>诸根不具、</p>
<p class="p1">　　常处地狱，<span class="s1">    </span>如游园观，<span class="s1">    </span>在余恶道，<span class="s1">    </span>如己舍宅，</p>
<p class="p1">　　驼驴猪狗、<span class="s1">    </span>是其行处，<span class="s1">    </span>谤斯经故，<span class="s1">    </span>获罪如是。</p>
<p class="p1">　　若得为人，<span class="s1">    </span>聋盲喑哑、<span class="s1">    </span>贫穷诸衰、<span class="s1">    </span>以自庄严，</p>
<p class="p1">　　水肿干痟、<span class="s1">    </span>疥癞痈疽、<span class="s1">    </span>如是等病，<span class="s1">    </span>以为衣服，</p>
<p class="p1">　　身常臭处，<span class="s1">    </span>垢秽不净，<span class="s1">    </span>深著我见，<span class="s1">    </span>增益嗔恚，</p>
<p class="p1">　　淫欲炽盛，<span class="s1">    </span>不择禽兽，<span class="s1">    </span>谤斯经故，<span class="s1">    </span>获罪如是。</p>
<p class="p1">　　告舍利弗，<span class="s1">    </span>谤斯经者，<span class="s1">    </span>若说其罪，<span class="s1">    </span>穷劫不尽。</p>
<p class="p1">　　以是因缘，<span class="s1">    </span>我故语汝，<span class="s1">    </span>无智人中，<span class="s1">    </span>莫说此经。</p>
<p class="p1">　　若有利根，<span class="s1">    </span>智慧明了，<span class="s1">    </span>多闻强识，<span class="s1">    </span>求佛道者，</p>
<p class="p1">　　如是之人，<span class="s1">    </span>乃可为说。<span class="s1">    </span>若人曾见，<span class="s1">    </span>亿百千佛，</p>
<p class="p1">　　植诸善本，<span class="s1">    </span>深心坚固，<span class="s1">    </span>如是之人，<span class="s1">    </span>乃可为说。</p>
<p class="p1">　　若人精进，<span class="s1">    </span>常修慈心，<span class="s1">    </span>不惜身命，<span class="s1">    </span>乃可为说。</p>
<p class="p1">　　若人恭敬，<span class="s1">    </span>无有异心，<span class="s1">    </span>离诸凡愚，<span class="s1">    </span>独处山泽，</p>
<p class="p1">　　如是之人，<span class="s1">    </span>乃可为说。<span class="s1">    </span>又舍利弗，<span class="s1">    </span>若见有人，</p>
<p class="p1">　　舍恶知识，<span class="s1">    </span>亲近善友，<span class="s1">    </span>如是之人，<span class="s1">    </span>乃可为说。</p>
<p class="p1">　　若见佛子，<span class="s1">    </span>持戒清洁，<span class="s1">    </span>如净明珠，<span class="s1">    </span>求大乘经，</p>
<p class="p1">　　如是之人，<span class="s1">    </span>乃可为说。<span class="s1">    </span>若人无嗔，<span class="s1">    </span>质直柔软，</p>
<p class="p1">　　常愍一切，<span class="s1">    </span>恭敬诸佛，<span class="s1">    </span>如是之人，<span class="s1">    </span>乃可为说。</p>
<p class="p1">　　复有佛子，<span class="s1">    </span>于大众中，<span class="s1">    </span>以清净心，<span class="s1">    </span>种种因缘、</p>
<p class="p1">　　譬喻言辞、<span class="s1">    </span>说法无碍，<span class="s1">    </span>如是之人，<span class="s1">    </span>乃可为说。</p>
<p class="p1">　　若有比丘，<span class="s1">    </span>为一切智，<span class="s1">    </span>四方求法，<span class="s1">    </span>合掌顶受，</p>
<p class="p1">　　但乐受持，<span class="s1">  </span>　大乘经典，<span class="s1">    </span>乃至不受，<span class="s1">    </span>余经一偈，</p>
<p class="p1">　　如是之人，<span class="s1">    </span>乃可为说。<span class="s1">    </span>如人至心，<span class="s1">  </span>　求佛舍利，</p>
<p class="p1">　　如是求经，<span class="s1">    </span>得已顶受，<span class="s1">    </span>其人不复，<span class="s1">    </span>志求余经，</p>
<p class="p1">　　亦未曾念，<span class="s1">  </span>　外道典籍，<span class="s1">    </span>如是之人，<span class="s1">    </span>乃可为说。</p>
<p class="p1">　　告舍利弗，<span class="s1">    </span>我说是相，<span class="s1">    </span>求佛道者、<span class="s1">    </span>穷劫不尽，</p>
<p class="p1">　　如是等人，<span class="s1">    </span>则能信解，<span class="s1">    </span>汝当为说，<span class="s1">  </span>　妙法华经。</p>
<p class="p1">　　妙法莲华经信解品第四</p>
<p class="p1">　　尔时慧命须菩提、摩诃迦旃延、摩诃迦叶、摩诃目犍连，从佛所、闻未曾有法，世尊授舍利弗阿耨多罗三藐三菩提记，发稀有心，欢喜踊跃，即从座起，整衣服，偏袒右肩，右膝著地，一心合掌，屈躬恭敬，瞻仰尊颜、而白佛言：<span class="s1">‘</span>我等居僧之首，年并朽迈，自谓已得涅槃，无所堪任，不复进求阿耨多罗三藐三菩提。世尊往昔说法既久，我时在座，身体疲懈，但念空、无相、无作，于菩萨法、游戏神通，净佛国土，成就众生，心不喜乐。所以者何。世尊令我等出于三界，得涅槃证，又今我等年已朽迈，于佛教化菩萨阿耨多罗三藐三菩提、不生一念好乐之心。我等今于佛前、闻授声闻阿耨多罗三藐三菩提记，心甚欢喜，得未曾有，不谓于今，忽然得闻稀有之法，深自庆幸，获大善利，无量珍宝、不求自得。<span class="s1">’</span></p>
<p class="p1">　　<span class="s1">‘</span>世尊，我等今者乐说譬喻、以明斯义，譬若有人，年既幼稚，舍父逃逝，久住他国，或十、二十、至五十岁，年既长大，加复穷困，驰骋四方、以求衣食，渐渐游行，遇向本国。其父先来、求子不得，中止一城。其家大富，财宝无量，金、银、琉璃、珊瑚、琥珀、玻璃、珠、等，其诸仓库，悉皆盈溢，多有僮仆、臣佐、吏民，象马、车乘、牛羊、无数，出入息利，乃遍他国，商估贾客、亦甚众多。时贫穷子、游诸聚落，经历国邑，遂到其父所止之城。父母念子，与子离别五十余年，而未曾向人说如此事，但自思惟，心怀悔恨，自念老朽，多有财物，金银、珍宝，仓库盈溢，无有子息，一旦终没，财物散失，无所委付，是以殷勤、每忆其子。复作是念：<span class="s1">“</span>我若得子、委付财物，坦然快乐，无复忧虑。<span class="s1">”’</span></p>
<p class="p1">　　<span class="s1">‘</span>世尊，尔时穷子、佣赁展转、遇到父舍，住立门侧。遥见其父、踞师子床，宝几承足，诸婆罗门、刹利、居士、皆恭敬围绕，以真珠璎珞、价值千万，庄严其身，吏民、僮仆，手执白拂，侍立左右。覆以宝帐，垂诸华幡，香水洒地，散众名华，罗列宝物，出内取与，有如是等种种严饰，威德特尊。穷子见父有大力势，即怀恐怖，悔来至此。窃作是念：<span class="s1">“</span>此或是王、或是王等，非我佣力得物之处，不如往至贫里，肆力有地，衣食易得，若久住此，或见逼迫，强使我作。<span class="s1">”</span>作是念已，疾走而去。<span class="s1">’</span></p>
<p class="p1">　　<span class="s1">‘</span>时富长者于师子座，见子便识，心大欢喜。即作是念：<span class="s1">“</span>我财物库藏、今有所付，我常思念此子，无由见之，而忽自来，甚适我愿，我虽年朽，犹故贪惜。<span class="s1">”</span>即遣傍人，急追将还。尔时使者，疾走往捉。穷子惊愕，称怨、大唤：<span class="s1">“</span>我不相犯，何为见捉？<span class="s1">”</span>使者执之愈急，强牵将还。于时穷子，自念无罪，而被囚执，此必定死，转更惶怖，闷绝躄地。父遥见之，而语使言：<span class="s1">“</span>不需此人，勿强将来，以冷水洒面，令得醒悟，莫复与语。<span class="s1">”</span>所以者何。父知其子、志意下劣，自知豪贵、为子所难，审知是子，而以方便，不语他人、云是我子。使者语之：<span class="s1">“</span>我今放汝，随意所趋。<span class="s1">”</span>穷子欢喜、得未曾有，从地而起，往至贫里、以求衣食。<span class="s1">’</span></p>
<p class="p1">　　<span class="s1">‘</span>尔时长者将欲诱引其子、而设方便，密遣二人、形色憔悴、无威德者：<span class="s1">“</span>汝可诣彼，徐语穷子，此有作处，倍与汝值。穷子若许，将来、使作。若言、欲何所作，便可语之，雇汝除粪，我等二人、亦共汝作。<span class="s1">”</span>时二使人即求穷子，既已得之，具陈上事。尔时穷子先取其价，寻与除粪。其父见子，愍而怪之。又以他日，于窗牖中、遥见子身，羸瘦憔悴，粪土尘坌，污秽不净。即脱璎珞、细软上服、严饰之具，更著粗敝垢腻之衣、尘土坌身，右手执持除粪之器，状有所畏。语诸作人：<span class="s1">“</span>汝等勤作，勿得懈息。<span class="s1">”</span>以方便故，得近其子。后复告言：<span class="s1">“</span>咄、男子，汝常此作，勿复余去，当加汝价。诸有所需、盆器米面、盐醋之属，莫自疑难，亦有老敝使人、需者相给，好自安意，我如汝父，勿复忧虑。所以者何。我年老大，而汝少壮，汝常作时，无有欺怠、嗔恨怨言，都不见汝有此诸恶、如余作人，自今已后，如所生子。<span class="s1">”</span>即时长者、更与作字，名之为儿。尔时穷子、虽欣此遇，犹故自谓、客作贱人。由是之故，于二十年中、常令除粪。过是已后，心相体信，入出无难，然其所止、犹在本处。<span class="s1">’</span></p>
<p class="p1">　　<span class="s1">‘</span>世尊，尔时长者有疾，自知将死不久。语穷子言：<span class="s1">“</span>我今多有金银珍宝，仓库盈溢，其中多少、所应取与，汝悉知之，我心如是，当体此意。所以者何。今我与汝，便为不异，宜加用心，无令漏失。<span class="s1">”</span>尔时穷子，即受教敕，领知众物、金银珍宝、及诸库藏，而无希取一餐之意，然其所止，故在本处，下劣之心、亦未能舍。复经少时，父知子意，渐已通泰，成就大志，自鄙先心。临欲终时、而命其子、并会亲、族、国王、大臣、刹利、居士，皆悉已集，即自宣言：<span class="s1">“</span>诸君当知，此是我子，我之所生，于某城中、舍吾逃走，伶俜辛苦、五十余年，其本字某，我名某甲，昔在本城、怀忧推觅，忽于此间、遇会得之，此实我子，我实其父，今我所有一切财物，皆是子有，先所出内，是子所知。世尊，是时穷子闻父此言，即大欢喜、得未曾有，而作是念，我本无心、有所希求，今此宝藏自然而至。<span class="s1">”’</span></p>
<p class="p1">　　<span class="s1">‘</span>世尊，大富长者、则是如来，我等皆似佛子，如来常说、我等为子。世尊，我等以三苦故，于生死中、受诸热恼，迷惑无知，乐著小法。今日世尊，令我等思惟捐除诸法戏论之粪，我等于中勤加精进，得至涅槃一日之价，既得此已，心大欢喜，自以为足，便自谓言：<span class="s1">“</span>于佛法中勤精进故，所得宏多。<span class="s1">”</span>然世尊先知我等心著敝欲，乐于小法，便见纵舍，不为分别、汝等当有如来知见宝藏之分。世尊以方便力、说如来智慧，我等从佛，得涅槃一日之价，以为大得，于此大乘，无有志求。我等又因如来智慧，为诸菩萨，开示演说，而自于此无有志愿。所以者何。佛知我等心乐小法，以方便力、随我等说，而我等不知真是佛子。今我等方知世尊于佛智慧、无所吝惜。所以者何。我等昔来真是佛子，而但乐小法，若我等有乐大之心，佛则为我说大乘法。于此经中、唯说一乘，而昔于菩萨前、毁呰声闻乐小法者，然佛实以大乘教化，是故我等说、本无心有所希求。今法王大宝自然而至，如佛子所应得者、皆已得之。<span class="s1">’</span></p>
<p class="p1">　　尔时摩诃迦叶欲重宣此义，而说偈言：</p>
<p class="p1">　　我等今日、<span class="s1">    </span>闻佛音教，<span class="s1">    </span>欢喜踊跃，<span class="s1">    </span>得未曾有。</p>
<p class="p1">　　佛说声闻，<span class="s1">    </span>当得作佛，<span class="s1">    </span>无上宝聚，<span class="s1">    </span>不求自得。</p>
<p class="p1">　　譬如童子，<span class="s1">    </span>幼稚无识，<span class="s1">    </span>舍父逃逝，<span class="s1">    </span>远到他土，</p>
<p class="p1">　　周流诸国、<span class="s1">    </span>五十余年。<span class="s1">    </span>其父忧念，<span class="s1">    </span>四方推求，</p>
<p class="p1">　　求之既疲，<span class="s1">    </span>顿止一城，<span class="s1">    </span>造立舍宅，<span class="s1">    </span>五欲自娱。</p>
<p class="p1">　　其家巨富，<span class="s1">    </span>多诸金银、<span class="s1">    </span>砗磲玛瑙、<span class="s1">    </span>真珠琉璃、</p>
<p class="p1">　　象马牛羊、<span class="s1">    </span>辇舆车乘、<span class="s1">    </span>田业僮仆，<span class="s1">    </span>人民众多，</p>
<p class="p1">　　出入息利、<span class="s1">    </span>乃遍他国，<span class="s1">    </span>商估贾人、<span class="s1">    </span>无处不有，</p>
<p class="p1">　　千万亿众、<span class="s1">    </span>围绕恭敬，<span class="s1">    </span>常为王者<span class="s1">    </span>　之所爱念，</p>
<p class="p1">　　群臣豪族，<span class="s1">    </span>皆共宗重。<span class="s1">    </span>以诸缘故，<span class="s1">    </span>往来者众，</p>
<p class="p1">　　豪富如是，<span class="s1">    </span>有大力势。<span class="s1">    </span>而年朽迈，<span class="s1">    </span>益忧念子，</p>
<p class="p1">　　夙夜惟念，<span class="s1">    </span>死时将至，<span class="s1">    </span>痴子舍我，<span class="s1">  </span>　五十余年，</p>
<p class="p1">　　库藏诸物、<span class="s1">    </span>当如之何。<span class="s1">    </span>尔时穷子，<span class="s1">    </span>求索衣食，</p>
<p class="p1">　　从邑至邑、<span class="s1">    </span>从国至国，<span class="s1">    </span>或有所得，<span class="s1">    </span>或无所得，</p>
<p class="p1">　　饥饿羸瘦，<span class="s1">    </span>体生疮癣，<span class="s1">    </span>渐次经历，<span class="s1">    </span>到父住城，</p>
<p class="p1">　　佣赁展转，<span class="s1">    </span>遂至父舍。<span class="s1">    </span>尔时长者，<span class="s1">    </span>于其门内、</p>
<p class="p1">　　施大宝帐，<span class="s1">    </span>处师子座，<span class="s1">    </span>眷属围绕，<span class="s1">    </span>诸人侍卫，</p>
<p class="p1">　　或有计算，<span class="s1">    </span>金银宝物，<span class="s1">    </span>出内财产，<span class="s1">    </span>注记券疏。</p>
<p class="p1">　　穷子见父<span class="s1">    </span>　豪贵尊严，<span class="s1">    </span>谓是国王、<span class="s1">    </span>若国王等，</p>
<p class="p1">　　惊怖自怪，<span class="s1">    </span>何故至此。<span class="s1">    </span>覆自念言，<span class="s1">    </span>我若久住，</p>
<p class="p1">　　或见逼迫，<span class="s1">    </span>强驱使作。<span class="s1">    </span>思惟是已，<span class="s1">    </span>驰走而去，</p>
<p class="p1">　　借问贫里，<span class="s1">    </span>欲往佣作。<span class="s1">    </span>长者是时、<span class="s1">    </span>在师子座，</p>
<p class="p1">　　遥见其子，<span class="s1">    </span>默而识之，<span class="s1">    </span>即敕使者、<span class="s1">    </span>追捉将来。</p>
<p class="p1">　　穷子惊唤，<span class="s1">    </span>迷闷躄地，<span class="s1">    </span>是人执我，<span class="s1">    </span>必当见杀，</p>
<p class="p1">　　何用衣食、<span class="s1">    </span>使我至此。<span class="s1">    </span>长者知子，<span class="s1">    </span>愚痴狭劣，</p>
<p class="p1">　　不信我言，<span class="s1">    </span>不信是父。<span class="s1">    </span>即以方便，<span class="s1">    </span>更遣余人，</p>
<p class="p1">　　眇目矬陋、<span class="s1">    </span>无威德者，<span class="s1">    </span>汝可语之，<span class="s1">    </span>云当相雇，</p>
<p class="p1">　　除诸粪秽，<span class="s1">    </span>倍与汝价。<span class="s1">    </span>穷子闻之，<span class="s1">    </span>欢喜随来，</p>
<p class="p1">　　为除粪秽，<span class="s1">    </span>净诸房舍。<span class="s1">    </span>长者于牖、<span class="s1">    </span>常见其子，</p>
<p class="p1">　　念子愚劣，<span class="s1">    </span>乐为鄙事。<span class="s1">    </span>于是长者<span class="s1">    </span>　著敝垢衣，</p>
<p class="p1">　　执除粪器，<span class="s1">    </span>往到子所，<span class="s1">    </span>方便附近，<span class="s1">    </span>语令勤作。</p>
<p class="p1">　　既益汝价，<span class="s1">  </span>　并涂足油，<span class="s1">    </span>饮食充足，<span class="s1">    </span>荐席厚暖，</p>
<p class="p1">　　如是苦言、<span class="s1">    </span>汝当勤作，<span class="s1">    </span>又以软语、<span class="s1">    </span>若如我子。</p>
<p class="p1">　　长者有智，　　渐令入出，<span class="s1">    </span>经二十年，<span class="s1">    </span>执作家事，</p>
<p class="p1">　　示其金银、<span class="s1">    </span>真珠玻璃、<span class="s1">    </span>诸物出入，<span class="s1">    </span>皆使令知。</p>
<p class="p1">　　犹处门外，<span class="s1">    </span>止宿草庵，<span class="s1">    </span>自念贫事，<span class="s1">    </span>我无此物。</p>
<p class="p1">　　父知子心，<span class="s1"> </span>　<span class="s1"> </span>渐已广大，<span class="s1">    </span>欲与财物，<span class="s1">    </span>即聚亲族、</p>
<p class="p1">　　国王大臣、<span class="s1">    </span>刹利居士。<span class="s1">    </span>于此大众，<span class="s1">    </span>说是我子，</p>
<p class="p1">　　舍我他行、<span class="s1">    </span>经五十岁，<span class="s1">    </span>自见子来、<span class="s1">    </span>已二十年，</p>
<p class="p1">　　昔于某城，<span class="s1">  </span>　而失是子，<span class="s1">    </span>周行求索，<span class="s1">    </span>遂来至此。</p>
<p class="p1">　　凡我所有、<span class="s1">  </span>　舍宅人民，<span class="s1">    </span>悉以付之，<span class="s1">    </span>恣其所用。</p>
<p class="p1">　　子念昔贫，<span class="s1">    </span>志意下劣，<span class="s1">    </span>今于父所、<span class="s1">    </span>大获珍宝，</p>
<p class="p1">　　并及舍宅、<span class="s1">    </span>一切财物，<span class="s1">    </span>甚大欢喜，<span class="s1">    </span>得未曾有。</p>
<p class="p1">　　佛亦如是，<span class="s1">    </span>知我乐小，<span class="s1">    </span>未曾说言，<span class="s1">  </span>　汝等作佛，</p>
<p class="p1">　　而说我等，<span class="s1">    </span>得诸无漏，<span class="s1">  </span>　成就小乘、<span class="s1">  </span>　声闻弟子。</p>
<p class="p1">　　佛敕我等，<span class="s1">    </span>说最上道，<span class="s1">    </span>修习此者，<span class="s1">    </span>当得成佛。</p>
<p class="p1">　　我承佛教，<span class="s1">    </span>为大菩萨，<span class="s1">    </span>以诸因缘、　　种种譬喻、</p>
<p class="p1">　　若干言辞、<span class="s1">    </span>说无上道。　　诸佛子等、<span class="s1">    </span>从我闻法，</p>
<p class="p1">　　日夜思惟，<span class="s1">  </span>　精勤修习。<span class="s1">    </span>是时诸佛，<span class="s1">    </span>即授其记，</p>
<p class="p1">　　汝于来世、<span class="s1">    </span>当得作佛，<span class="s1">    </span>一切诸佛，<span class="s1">  </span>　秘藏之法，</p>
<p class="p1">　　但为菩萨，<span class="s1">    </span>演其实事，　<span class="s1">  </span>而不为我，<span class="s1">  </span>　说斯真要。</p>
<p class="p1">　　如彼穷子、　　得近其父，<span class="s1">    </span>虽知诸物，<span class="s1">    </span>心不希取。</p>
<p class="p1">　　我等虽说，<span class="s1">  </span>　佛法宝藏，<span class="s1">    </span>自无志愿，<span class="s1">  </span>　亦复如是。</p>
<p class="p1">　　我等内灭，<span class="s1">    </span>自谓为足，　<span class="s1">  </span>唯了此事，<span class="s1">    </span>更无余事。</p>
<p class="p1">　　我等若闻，　　净佛国土，<span class="s1">    </span>教化众生，<span class="s1">    </span>都无欣乐。</p>
<p class="p1">　　所以者何，<span class="s1">    </span>一切诸法，<span class="s1">    </span>皆悉空寂，　　无生无灭，</p>
<p class="p1">　　无大无小，<span class="s1">    </span>无漏无为，<span class="s1">    </span>如是思惟，<span class="s1">    </span>不生喜乐。</p>
<p class="p1">　　我等长夜，<span class="s1">  </span>　于佛智慧，<span class="s1">    </span>无贪无著，<span class="s1">    </span>无复志愿，</p>
<p class="p1">　　而自于法、<span class="s1">    </span>谓是究竟。<span class="s1">    </span>我等长夜、<span class="s1"> </span>　<span class="s1"> </span>修习空法，</p>
<p class="p1">　　得脱三界，<span class="s1">    </span>苦恼之患，<span class="s1"> </span>　<span class="s1"> </span>住最后身、<span class="s1">    </span>有余涅槃。</p>
<p class="p1">　　佛所教化，<span class="s1">    </span>得道不虚，<span class="s1">    </span>则为已得，<span class="s1">    </span>报佛之恩。</p>
<p class="p1">　　我等虽为，<span class="s1">  </span>　诸佛子等，<span class="s1">    </span>说菩萨法、<span class="s1"> </span>　<span class="s1"> </span>以求佛道，</p>
<p class="p1">　　而于是法、<span class="s1">    </span>永无愿乐。<span class="s1"> </span>　<span class="s1"> </span>导师见舍，<span class="s1">    </span>观我心故，</p>
<p class="p1">　　初不劝进、<span class="s1">  </span>　说有实利。<span class="s1">    </span>如富长者，<span class="s1">    </span>知子志劣，</p>
<p class="p1">　　以方便力、<span class="s1">    </span>柔伏其心，<span class="s1">    </span>然后乃付，　　一切财物。</p>
<p class="p1">　　佛亦如是、<span class="s1">    </span>现稀有事<span class="s1">  </span>　　知乐小者，<span class="s1">  </span>　以方便力、</p>
<p class="p1">　　调伏其心，<span class="s1">    </span>乃教大智。<span class="s1">    </span>我等今日、<span class="s1">    </span>得未曾有，</p>
<p class="p1">　　非先所望，<span class="s1">    </span>而今自得，<span class="s1">    </span>如彼穷子，<span class="s1">  </span>　得无量宝。</p>
<p class="p1">　　世尊我今，<span class="s1">    </span>得道得果，<span class="s1">    </span>于无漏法、　　得清净眼。</p>
<p class="p1">　　我等长夜、<span class="s1">    </span>持佛净戒，<span class="s1">  </span>　始于今日，<span class="s1">    </span>得其果报，</p>
<p class="p1">　　法王法中、<span class="s1"> </span>　<span class="s1"> </span>久修梵行，<span class="s1">    </span>今得无漏、<span class="s1">    </span>无上大果。</p>
<p class="p1">　　我等今者、<span class="s1">    </span>真是声闻，<span class="s1">    </span>以佛道声、<span class="s1"> </span>　<span class="s1"> </span>令一切闻。</p>
<p class="p1">　　我等今者、<span class="s1">    </span>真阿罗汉，　　于诸世间、<span class="s1">    </span>天人魔梵，</p>
<p class="p1">　　普于其中、<span class="s1"> </span>　<span class="s1"> </span>应受供养。<span class="s1">    </span>世尊大恩，<span class="s1">    </span>以稀有事，</p>
<p class="p1">　　怜愍教化、<span class="s1">    </span>利益我等，<span class="s1">  </span>　无量亿劫、<span class="s1"> </span>　<span class="s1"> </span>谁能报者。</p>
<p class="p1">　　手足供给，<span class="s1">    </span>头顶礼敬，<span class="s1">  </span>　一切供养，<span class="s1">    </span>皆不能报。</p>
<p class="p1">　　若以顶戴，<span class="s1">  </span>　两肩荷负，<span class="s1">    </span>于恒沙劫、<span class="s1">    </span>尽心恭敬，</p>
<p class="p1">　　又以美膳、<span class="s1">    </span>无量宝衣、<span class="s1">    </span>及诸卧具、　　种种汤药，</p>
<p class="p1">　　牛头栴檀、<span class="s1">    </span>及诸珍宝、<span class="s1">  </span>　以起塔庙，<span class="s1">    </span>宝衣布地，</p>
<p class="p1">　　如斯等事，<span class="s1"> </span>　<span class="s1"> </span>以用供养，<span class="s1">    </span>于恒沙劫，<span class="s1">    </span>亦不能报。</p>
<p class="p1">　　诸佛稀有、<span class="s1">    </span>无量无边、<span class="s1">    </span>不可思议、　　大神通力，</p>
<p class="p1">　　无漏无为，<span class="s1">    </span>诸法之王，<span class="s1">    </span>能为下劣、<span class="s1">    </span>忍于斯事，</p>
<p class="p1">　　取相凡夫，　　随宜为说。<span class="s1">    </span>诸佛于法，<span class="s1">    </span>得最自在，</p>
<p class="p1">　　知诸众生，<span class="s1">    </span>种种欲乐、<span class="s1">    </span>及其志力，<span class="s1">  </span>　随所堪任，</p>
<p class="p1">　　以无量喻、<span class="s1">    </span>而为说法，　　随诸众生，<span class="s1">    </span>宿世善根，</p>
<p class="p1">　　又知成熟、<span class="s1">  </span>　未成熟者，<span class="s1">    </span>种种筹量，<span class="s1">    </span>分别知已，</p>
<p class="p1">　　于一乘道、<span class="s1">    </span>随宜说三。</p>
<p class="p1">　　妙法莲华经卷第三</p>
<p class="p1">　　后秦龟兹国三藏法师鸠摩罗什奉诏译</p>
<p class="p1">　　妙法莲华经药草喻品第五</p>
<p class="p1">　　尔时世尊告摩诃迦叶、及诸大弟子：<span class="s1">‘</span>善哉、善哉，迦叶善说如来真实功德。诚如所言，如来复有无量无边阿僧祇功德，汝等若于无量亿劫、说不能尽。迦叶，当知如来是诸法之王，若有所说，皆不虚也。于一切法，以智方便而演说之，其所说法，皆悉到于一切智地。如来观知一切诸法之所归趋，亦知一切众生深心所行，通达无碍，又于诸法究尽明了，示诸众生一切智慧。<span class="s1">’</span></p>
<p class="p1">　　<span class="s1">‘</span>迦叶，譬如三千大千世界、山川溪谷土地，所生卉木丛林、及诸药草，种类若干，名色各异。密云弥布，遍覆三千大千世界，一时等澍，其泽普洽。卉木丛林、及诸药草，小根小茎、小枝小叶，中根中茎、中枝中叶，大根大茎、大枝大叶，诸树大小，随上中下、各有所受，一云所雨，称其种性而得生长，华果敷实。虽一地所生，一雨所润，而诸草木、各有差别。<span class="s1">’</span></p>
<p class="p1">　　<span class="s1">‘</span>迦叶，当知如来亦复如是、出现于世，如大云起，以大音声、普遍世界天、人、阿修罗，如彼大云遍覆三千大千国土。于大众中、而唱是言：<span class="s1">“</span>我是如来、应供、正遍知、明行足、善逝世间解、无上士、调御丈夫、天人师、佛、世尊，未度者令度，未解者令解，未安者令安，未涅槃者令得涅槃，今世后世、如实知之。我是一切知者、一切见者、知道者、开道者、说道者、汝等天、人、阿修罗众、皆应到此，为听法故。<span class="s1">”’</span></p>
<p class="p1">　　<span class="s1">‘</span>尔时无数千万亿种众生，来至佛所、而听法。如来于时，观是众生诸根利钝，精进、懈怠，随其所堪、而为说法，种种无量，皆令欢喜、快得善利。<span class="s1">’</span></p>
<p class="p1">　　<span class="s1">‘</span>是诸众生、闻是法已，现世安隐，后生善处，以道受乐，亦得闻法。既闻法已，离诸障碍，于诸法中，任力所能，渐得入道。如彼大云、雨于一切卉木丛林、及诸药草，如其种性，具足蒙润，各得生长。<span class="s1">’</span></p>
<p class="p1">　　<span class="s1">‘</span>如来说法，一相一味，所谓解脱相、离相、灭相，究竟至于一切种智。其有众生、闻如来法，若持读诵，如说修行，所得功德、不自觉知。所以者何。唯有如来、知此众生种相体性，念何事，思何事，修何事，云何念，云何思，云何修，以何法念，以何法思，以何法修，以何法得何法，众生住于种种之地，唯有如来、如实见之，明了无碍。如彼卉木丛林、诸药草等，而不自知上中下性，如来知是一相一味之法，所谓解脱相、离相、灭相，究竟涅槃、常寂灭相，终归于空。佛知是已，观众生心欲、而将护之，是故不即为说一切种智。汝等迦叶、甚为稀有，能知如来随宜说法，能信能受。所以者何。诸佛世尊、随宜说法，难解难知。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　破有法王、<span class="s1">    </span>出现世间，<span class="s1">    </span>随众生欲，<span class="s1">    </span>种种说法。</p>
<p class="p1">　　如来尊重，<span class="s1">    </span>智慧深远，<span class="s1">    </span>久默斯要，<span class="s1">    </span>不务速说。</p>
<p class="p1">　　有智若闻，<span class="s1">    </span>则能信解，<span class="s1">    </span>无智疑悔，<span class="s1">    </span>则为永失。</p>
<p class="p1">　　是故迦叶，<span class="s1">    </span>随力为说，<span class="s1">    </span>以种种缘、<span class="s1">    </span>令得正见。</p>
<p class="p1">　　迦叶当知，<span class="s1">    </span>譬如大云，<span class="s1">    </span>起于世间，<span class="s1">    </span>遍覆一切，</p>
<p class="p1">　　慧云含润，<span class="s1">    </span>电光晃曜，<span class="s1">    </span>雷声远震，<span class="s1">    </span>令众悦豫。</p>
<p class="p1">　　日光掩蔽，<span class="s1">    </span>地上清凉，<span class="s1">    </span>叆叇垂布、<span class="s1">    </span>如可承揽。</p>
<p class="p1">　　其雨普等，<span class="s1">    </span>四方俱下，<span class="s1">    </span>流澍无量，<span class="s1">    </span>率土充洽。</p>
<p class="p1">　　山川险谷、<span class="s1">    </span>幽邃所生，<span class="s1">    </span>卉木药草，<span class="s1">    </span>大小诸树，</p>
<p class="p1">　　百谷苗稼，<span class="s1">    </span>甘蔗葡萄，<span class="s1">    </span>雨之所润，<span class="s1">    </span>无不丰足，</p>
<p class="p1">　　干地普洽，<span class="s1">    </span>药木并茂。<span class="s1">    </span>其云所出，<span class="s1">  </span>　一味之水，</p>
<p class="p1">　　草木丛林，<span class="s1">    </span>随分受润。<span class="s1">    </span>一切诸树，<span class="s1">    </span>上中下等，</p>
<p class="p1">　　称其大小，<span class="s1">    </span>各得生长，<span class="s1">    </span>根茎枝叶，<span class="s1">    </span>华果光色，</p>
<p class="p1">　　一雨所及，<span class="s1">    </span>皆得鲜泽。<span class="s1">    </span>如其体相、<span class="s1">    </span>性分大小，</p>
<p class="p1">　　所润是一，<span class="s1">    </span>而各滋茂。<span class="s1">    </span>佛亦如是，<span class="s1">    </span>出现于世，</p>
<p class="p1">　　譬如大云、<span class="s1">    </span>普覆一切。<span class="s1">    </span>既出于世，<span class="s1">    </span>为诸众生、</p>
<p class="p1">　　分别演说、<span class="s1">  </span>　诸法之实。<span class="s1">    </span>大圣世尊，<span class="s1">    </span>于诸天人、</p>
<p class="p1">　　一切众中、<span class="s1">    </span>而宣是言，<span class="s1">    </span>我为如来，<span class="s1">    </span>两足之尊，</p>
<p class="p1">　　出于世间，<span class="s1">    </span>犹如大云、<span class="s1">    </span>充润一切，<span class="s1">    </span>枯槁众生，</p>
<p class="p1">　　皆令离苦，<span class="s1">    </span>得安隐乐、<span class="s1">    </span>世间之乐、<span class="s1">    </span>及涅槃乐。</p>
<p class="p1">　　诸天人众，<span class="s1">    </span>一心善听，<span class="s1">    </span>皆应到此、<span class="s1">    </span>觐无上尊。</p>
<p class="p1">　　我为世尊，<span class="s1">    </span>无能及者，<span class="s1">    </span>安隐众生，<span class="s1">    </span>故现于世，</p>
<p class="p1">　　为大众说，<span class="s1">  </span>　甘露净法。<span class="s1">    </span>其法一味，<span class="s1">    </span>解脱涅槃，</p>
<p class="p1">　　以一妙音、<span class="s1">    </span>演畅斯义，<span class="s1">    </span>常为大乘，<span class="s1">    </span>而作因缘。</p>
<p class="p1">　　我观一切，<span class="s1">    </span>普皆平等，<span class="s1">    </span>无有彼此、<span class="s1">    </span>爱憎之心。</p>
<p class="p1">　　我无贪著，<span class="s1">    </span>亦无限碍，<span class="s1">    </span>恒为一切、<span class="s1">    </span>平等说法，</p>
<p class="p1">　　如为一人，<span class="s1">    </span>众多亦然。<span class="s1">    </span>常演说法，<span class="s1">    </span>曾无他事，</p>
<p class="p1">　　去来坐立、　<span class="s1">  </span>终不疲厌，<span class="s1">    </span>充足世间，<span class="s1">    </span>如雨普润。</p>
<p class="p1">　　贵贱上下，<span class="s1">    </span>持戒毁戒，<span class="s1">    </span>威仪具足、<span class="s1">    </span>及不具足，</p>
<p class="p1">　　正见邪见，<span class="s1">    </span>利根钝根，<span class="s1">    </span>等雨法雨，<span class="s1">    </span>而无懈倦。</p>
<p class="p1">　　一切众生、<span class="s1">    </span>闻我法者，<span class="s1">    </span>随力所受，<span class="s1">    </span>住于诸地。</p>
<p class="p1">　　或处人天，<span class="s1">    </span>转轮圣王，<span class="s1">    </span>释梵诸王，<span class="s1">    </span>是小药草。</p>
<p class="p1">　　知无漏法，<span class="s1">    </span>能得涅槃，<span class="s1">    </span>起六神通，<span class="s1">    </span>及得三明，</p>
<p class="p1">　　独处山林，<span class="s1">    </span>常行禅定，<span class="s1">    </span>得缘觉证，<span class="s1">    </span>是中药草。</p>
<p class="p1">　　求世尊处，<span class="s1">    </span>我当作佛，<span class="s1">    </span>行精进定，<span class="s1">    </span>是上药草。</p>
<p class="p1">　　又诸佛子、<span class="s1">    </span>专心佛道，<span class="s1">    </span>常行慈悲，<span class="s1">    </span>自知作佛，</p>
<p class="p1">　　决定无疑，<span class="s1">    </span>是名小树。<span class="s1">    </span>安住神通，<span class="s1">    </span>转不退轮，</p>
<p class="p1">　　度无量亿、<span class="s1">  </span>　百千众生，<span class="s1">    </span>如是菩萨，<span class="s1">    </span>名为大树。</p>
<p class="p1">　　佛平等说，<span class="s1">    </span>如一味雨，<span class="s1">    </span>随众生性、<span class="s1">    </span>所受不同，</p>
<p class="p1">　　如彼草木，<span class="s1">    </span>所禀各异，<span class="s1">    </span>佛以此喻、<span class="s1">    </span>方便开示，</p>
<p class="p1">　　种种言辞，<span class="s1">    </span>演说一法，<span class="s1">    </span>于佛智慧，<span class="s1">    </span>如海一滴。</p>
<p class="p1">　　我雨法雨，<span class="s1">    </span>充满世间，<span class="s1">    </span>一味之法，<span class="s1">    </span>随力修行，</p>
<p class="p1">　　如彼丛林、<span class="s1">    </span>药草诸树，<span class="s1">    </span>随其大小，<span class="s1">    </span>渐增茂好。</p>
<p class="p1">　　诸佛之法，<span class="s1">    </span>常以一味，<span class="s1">    </span>令诸世间、<span class="s1">    </span>普得具足，</p>
<p class="p1">　　渐次修行，<span class="s1">    </span>皆得道果。<span class="s1">    </span>声闻缘觉，<span class="s1">    </span>处于山林，</p>
<p class="p1">　　住最后身，<span class="s1">    </span>闻法得果，<span class="s1">    </span>是名药草，<span class="s1">    </span>各得增长。</p>
<p class="p1">　　若诸菩萨，<span class="s1">    </span>智慧坚固，<span class="s1">    </span>了达三界，<span class="s1">    </span>求最上乘，</p>
<p class="p1">　　是名小树、<span class="s1">    </span>而得增长。<span class="s1">    </span>复有住禅，<span class="s1">    </span>得神通力，</p>
<p class="p1">　　闻诸法空，<span class="s1">    </span>心大欢喜，<span class="s1">    </span>放无数光，<span class="s1">    </span>度诸众生，</p>
<p class="p1">　　是名大树、<span class="s1">    </span>而得增长。<span class="s1">    </span>如是迦叶，<span class="s1">    </span>佛所说法，</p>
<p class="p1">　　譬如大云，<span class="s1">    </span>以一味雨、<span class="s1">    </span>润于人华，<span class="s1">    </span>各得成实。</p>
<p class="p1">　　迦叶当知，<span class="s1">    </span>以诸因缘、<span class="s1">    </span>种种譬喻、<span class="s1">    </span>开示佛道，</p>
<p class="p1">　　是我方便，<span class="s1">    </span>诸佛亦然。<span class="s1">    </span>今为汝等，<span class="s1">  </span>　说最实事，</p>
<p class="p1">　　诸声闻众、<span class="s1">    </span>皆非灭度，<span class="s1">    </span>汝等所行，<span class="s1">    </span>是菩萨道，</p>
<p class="p1">　　渐渐修学，<span class="s1">    </span>悉当成佛。</p>
<p class="p1">　　妙法莲华经授记品第六</p>
<p class="p1">　　尔时世尊说是偈已，告诸大众，唱如是言：<span class="s1">‘</span>我此弟子摩诃迦叶，于未来世、当得奉觐三百万亿诸佛世尊，供养、恭敬，尊重、赞叹，广宣诸佛无量大法。于最后身、得成为佛，名曰光明如来、应供、正遍知、明行足、善逝世间解、无上士、调御丈夫、天人师、佛、世尊。国名光德，劫名大庄严。佛寿、十二小劫，正法住世、二十小劫，像法亦住二十小劫。国界严饰，无诸秽恶、瓦砾荆棘、便利不净。其土平正，无有高下、坑坎堆阜。琉璃为地，宝树行列，黄金为绳、以界道侧，散诸宝华，周遍清净。其国菩萨、无量千亿，诸声闻众、亦复无数，无有魔事，虽有魔及魔民，皆护佛法。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　告诸比丘，<span class="s1">    </span>我以佛眼，<span class="s1">    </span>见是迦叶。<span class="s1">    </span>于未来世、</p>
<p class="p1">　　过无数劫，<span class="s1">    </span>当得作佛。<span class="s1">    </span>而于来世、<span class="s1">    </span>供养奉觐，</p>
<p class="p1">　　三百万亿、<span class="s1">    </span>诸佛世尊，<span class="s1">    </span>为佛智慧，<span class="s1">    </span>净修梵行。</p>
<p class="p1">　　供养最上、<span class="s1">  </span>　二足尊已，<span class="s1">    </span>修习一切、<span class="s1">    </span>无上之慧，</p>
<p class="p1">　　于最后身、<span class="s1">    </span>得成为佛。<span class="s1">    </span>其土清净，<span class="s1">    </span>琉璃为地，</p>
<p class="p1">　　多诸宝树、<span class="s1">    </span>行列道侧、<span class="s1">    </span>金绳界道，<span class="s1">    </span>见者欢喜。</p>
<p class="p1">　　常出好香，<span class="s1">    </span>散众名华，<span class="s1">    </span>种种奇妙、<span class="s1">    </span>以为庄严。</p>
<p class="p1">　　其地平正，<span class="s1">    </span>无有丘坑。<span class="s1">    </span>诸菩萨众、<span class="s1">    </span>不可称计，</p>
<p class="p1">　　其心调柔，<span class="s1">    </span>逮大神通，<span class="s1">    </span>奉持诸佛、<span class="s1">  </span>　大乘经典。</p>
<p class="p1">　　诸声闻众、<span class="s1">    </span>无漏后身，<span class="s1">    </span>法王之子，<span class="s1">    </span>亦不可计，</p>
<p class="p1">　　乃以天眼、<span class="s1">    </span>不能数知。<span class="s1">    </span>其佛当寿、<span class="s1">    </span>十二小劫，</p>
<p class="p1">　　正法住世、<span class="s1">    </span>二十小劫，<span class="s1">    </span>像法亦住，<span class="s1">    </span>二十小劫。</p>
<p class="p1">　　光明世尊，<span class="s1">    </span>其事如是。</p>
<p class="p1">　　尔时大目犍连、须菩提、摩诃迦栴延等，皆悉悚栗，一心合掌，瞻仰尊颜，目不暂舍，即共同声而说偈言：</p>
<p class="p1">　　大雄猛世尊，<span class="s1">    </span>诸释之法王，<span class="s1">    </span>哀愍我等故，<span class="s1">    </span>而赐佛音声。</p>
<p class="p1">　　若知我深心，<span class="s1">    </span>见为授记者，<span class="s1">    </span>如以甘露洒，<span class="s1">    </span>除热得清凉。</p>
<p class="p1">　　如从饥国来，<span class="s1">    </span>忽遇大王膳，<span class="s1">    </span>心犹怀疑惧，<span class="s1">    </span>未敢即便食，</p>
<p class="p1">　　若复得王教，<span class="s1">    </span>然后乃敢食。<span class="s1">    </span>我等亦如是，<span class="s1">    </span>每惟小乘过，</p>
<p class="p1">　　不知当云何、<span class="s1">    </span>得佛无上慧。<span class="s1">    </span>虽闻佛音声，<span class="s1">    </span>言我等作佛，</p>
<p class="p1">　　心尚怀忧惧，<span class="s1">    </span>如未敢便食，<span class="s1">    </span>若蒙佛授记，<span class="s1">    </span>尔乃快安乐。</p>
<p class="p1">　　大雄猛世尊，<span class="s1">    </span>常欲安世间，<span class="s1">    </span>愿赐我等记，<span class="s1">    </span>如饥需教食。</p>
<p class="p1">　　尔时世尊知诸大弟子心之所念，告诸比丘：<span class="s1">‘</span>是须菩提，于当来世、奉觐三百万亿那由他佛，供养恭敬，尊重赞叹，常修梵行，具菩萨道。于最后身、得成为佛，号曰名相如来、应供、正遍知、明行足、善逝世间解、无上士、调御丈夫、天人师、佛、世尊。劫名有宝。国名宝生。其土平正，玻璃为地，宝树庄严，无诸丘坑、沙砾、荆棘、便利之秽，宝华覆地，周遍清净。其土人民，皆处宝台、珍妙楼阁。声闻弟子、无量无边，算数譬喻所不能知。诸菩萨众、无数千万亿那由他。佛寿、十二小劫。正法住世、二十小劫，像法亦住二十小劫。其佛常处虚空、为众说法，度脱无量菩萨、及声闻众。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　诸比丘众，<span class="s1">    </span>今告汝等，<span class="s1">    </span>皆当一心，<span class="s1">    </span>听我所说。</p>
<p class="p1">　　我大弟子、<span class="s1">    </span>须菩提者，<span class="s1">    </span>当得作佛，<span class="s1">    </span>号曰名相。</p>
<p class="p1">　　当供无数、<span class="s1">    </span>万亿诸佛，<span class="s1">    </span>随佛所行，<span class="s1">    </span>渐具大道。</p>
<p class="p1">　　最后身得，<span class="s1">    </span>三十二相，<span class="s1">    </span>端正姝妙，<span class="s1">    </span>犹如宝山。</p>
<p class="p1">　　其佛国土，<span class="s1">    </span>严净第一，<span class="s1">    </span>众生见者，<span class="s1">    </span>无不爱乐，</p>
<p class="p1">　　佛于其中、<span class="s1">    </span>度无量众。<span class="s1">    </span>其佛法中，<span class="s1">    </span>多诸菩萨，</p>
<p class="p1">　　皆悉利根，<span class="s1">    </span>转不退轮。<span class="s1">    </span>彼国常以、<span class="s1">    </span>菩萨庄严，</p>
<p class="p1">　　诸声闻众、<span class="s1">    </span>不可称数，<span class="s1">    </span>皆得三明，<span class="s1">    </span>具六神通，</p>
<p class="p1">　　住八解脱，<span class="s1">    </span>有大威德。<span class="s1">    </span>其佛说法，<span class="s1">    </span>现于无量，</p>
<p class="p1">　　神通变化、<span class="s1">    </span>不可思议。<span class="s1">    </span>诸天人民，<span class="s1">    </span>数如恒沙，</p>
<p class="p1">　　皆共合掌，<span class="s1">    </span>听受佛语。<span class="s1">    </span>其佛当寿、<span class="s1">    </span>十二小劫，</p>
<p class="p1">　　正法住世、<span class="s1">    </span>二十小劫，<span class="s1">    </span>像法亦住<span class="s1">      </span>二十小劫。</p>
<p class="p1">　　尔时世尊复告诸比丘众：<span class="s1">‘</span>我今语汝，是大迦旃延，于当来世，以诸供具、供养奉事八千亿佛，恭敬、尊重。诸佛灭后，各起塔庙，高千由旬，纵广正等五百由旬，皆以金、银、琉璃、砗磲、玛瑙、真珠、玫瑰、七宝合成，众华、璎珞、涂香、末香、烧香、缯盖、幢幡，供养塔庙。过是已后，当复供养二万亿佛，亦复如是。<span class="s1">’</span></p>
<p class="p1">　　<span class="s1">‘</span>供养是诸佛已，具菩萨道。当得作佛，号曰阎浮那提金光如来、应供、正遍知、明行足、善逝世间解、无上士、调御丈夫、天人师、佛、世尊。其土平正，玻璃为地，宝树庄严、黄金为绳、以界道侧，妙华覆地，周遍清净，见者欢喜。无四恶道，地狱、饿鬼、畜生、阿修罗道。多有天、人、诸声闻众、及诸菩萨，无量万亿、庄严其国。佛寿、十二小劫，正法住世、二十小劫，像法亦住二十小劫。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　诸比丘众、<span class="s1">    </span>皆一心听，<span class="s1">    </span>如我所说，<span class="s1">    </span>真实无异。</p>
<p class="p1">　　是迦栴延，<span class="s1">    </span>当以种种，<span class="s1">    </span>妙好供具、<span class="s1">    </span>供养诸佛。</p>
<p class="p1">　　诸佛灭后，<span class="s1">    </span>起七宝塔，<span class="s1">    </span>亦以华香、<span class="s1">    </span>供养舍利。</p>
<p class="p1">　　其最后身，<span class="s1">    </span>得佛智慧，<span class="s1">    </span>成等正觉。<span class="s1">    </span>国土清净，</p>
<p class="p1">　　度脱无量，<span class="s1">  </span>　万亿众生，<span class="s1">    </span>皆为十方，<span class="s1">  </span>　之所供养，</p>
<p class="p1">　　佛之光明，<span class="s1">    </span>无能胜者。<span class="s1">    </span>其佛号曰，<span class="s1">  </span>　阎浮金光。</p>
<p class="p1">　　菩萨声闻，<span class="s1">    </span>断一切有，<span class="s1">    </span>无量无数，<span class="s1">    </span>庄严其国。</p>
<p class="p1">　　尔时世尊复告大众：<span class="s1">‘</span>我今语汝，是大目犍连，当以种种供具、供养八千诸佛，恭敬、尊重。诸佛灭后，各起塔庙，高千由旬，纵广正等五百由旬，皆以金、银、琉璃、砗磲、玛瑙、真珠、玫瑰、七宝合成，众华、璎珞、涂香、末香、烧香、缯盖、幢幡，以用供养。过是已后，当复供养二百万亿诸佛，亦复如是。当得成佛，号曰多摩罗跋栴檀香如来、应供、正遍知、明行足、善逝世间解、无上士、调御丈夫、天人师、佛、世尊。劫名喜满，国名意乐。其土平正，玻璃为地，宝树庄严，散真珠华，周遍清净，见者欢喜。多诸天、人、菩萨、声闻，其数无量。佛寿二十四小劫，正法住世、四十小劫，像法亦住四十小劫。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　我此弟子、<span class="s1">    </span>大目犍连，<span class="s1">    </span>舍是身已，<span class="s1">    </span>得见八千，</p>
<p class="p1">　　二百万亿，<span class="s1">  </span>　诸佛世尊，<span class="s1">    </span>为佛道故，<span class="s1">    </span>供养恭敬。</p>
<p class="p1">　　于诸佛所、<span class="s1">    </span>常修梵行，<span class="s1">    </span>于无量劫、<span class="s1">    </span>奉持佛法。</p>
<p class="p1">　　诸佛灭后，<span class="s1">    </span>起七宝塔，<span class="s1">    </span>长表金刹，<span class="s1">    </span>华香伎乐，</p>
<p class="p1">　　而以供养，<span class="s1">    </span>诸佛塔庙。<span class="s1">    </span>渐渐具足，<span class="s1">  </span>　菩萨道已，</p>
<p class="p1">　　于意乐国、<span class="s1">    </span>而得作佛，<span class="s1">    </span>号多摩罗、<span class="s1">    </span>栴檀之香。</p>
<p class="p1">　　其佛寿命、<span class="s1">    </span>二十四劫，<span class="s1">    </span>常为天人，<span class="s1">    </span>演说佛道。</p>
<p class="p1">　　声闻无量，<span class="s1">    </span>如恒河沙，<span class="s1">    </span>三明六通，<span class="s1">    </span>有大威德。</p>
<p class="p1">　　菩萨无数，<span class="s1">    </span>志固精进，<span class="s1">    </span>于佛智慧、<span class="s1">    </span>皆不退转。</p>
<p class="p1">　　佛灭度后，<span class="s1">    </span>正法当住<span class="s1">    </span>　四十小劫，<span class="s1">    </span>像法亦尔。</p>
<p class="p1">　　我诸弟子，<span class="s1">    </span>威德具足，<span class="s1">    </span>其数五百，<span class="s1">    </span>皆当授记。</p>
<p class="p1">　　于未来世、<span class="s1">    </span>咸得成佛。<span class="s1">    </span>我及汝等、<span class="s1">    </span>宿世因缘，</p>
<p class="p1">　　吾今当说，<span class="s1">    </span>汝等善听。</p>
<p class="p1">　　妙法莲华经化城喻品第七</p>
<p class="p1">　　佛告诸比丘：<span class="s1">‘</span>乃往过去无量无边不可思议阿僧祇劫，尔时有佛，名大通智胜如来、应供、正遍知、明行足、善逝世间解、无上士、调御丈夫、天人师、佛、世尊，其国名好城，劫名大相。诸比丘，彼佛灭度已来，甚大久远，譬如三千大千世界所有地种，假使有人、磨以为墨、过于东方千国土、乃下一点，大如微尘，又过千国土、复下一点，如是展转尽地种墨，于汝等意云何，是诸国土，若算师，若算师弟子，能得边际、知其数否？<span class="s1">’‘</span>不也、世尊。<span class="s1">’‘</span>诸比丘，是人所经国土，若点不点，尽抹为尘，一尘一劫，彼佛灭度已来，复过是数无量无边百千万亿阿僧祇劫，我以如来知见力故，观彼久远、犹若今日。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　我念过去世、<span class="s1">    </span>无量无边劫，<span class="s1">    </span>有佛两足尊，<span class="s1">    </span>名大通智胜。</p>
<p class="p1">　　如人以力磨，<span class="s1">  </span>　三千大千土，<span class="s1">    </span>尽此诸地种，<span class="s1">    </span>皆悉以为墨，</p>
<p class="p1">　　过于千国土，<span class="s1">    </span>乃下一尘点，<span class="s1">    </span>如是展转点，<span class="s1">    </span>尽此诸尘墨。</p>
<p class="p1">　　如是诸国土，<span class="s1">    </span>点与不点等、<span class="s1">    </span>复尽抹为尘，<span class="s1">    </span>一尘为一劫。</p>
<p class="p1">　　此诸微尘数，<span class="s1">    </span>其劫复过是，<span class="s1">    </span>彼佛灭度来，<span class="s1">    </span>如是无量劫。</p>
<p class="p1">　　如来无碍智，<span class="s1">    </span>知彼佛灭度，<span class="s1">    </span>及声闻菩萨，<span class="s1">    </span>如见今灭度。</p>
<p class="p1">　　诸比丘当知，<span class="s1">    </span>佛智净微妙，<span class="s1">    </span>无漏无所碍，<span class="s1">    </span>通达无量劫。</p>
<p class="p1">　　佛告诸比丘：<span class="s1">‘</span>大通智胜佛、寿五百四十万亿那由他劫。其佛本坐道场，破魔军已，垂得阿耨多罗三藐三菩提，而诸佛法不现在前，如是一小劫乃至十小劫，结跏趺坐，身心不动，而诸佛法犹不在前。<span class="s1">’</span></p>
<p class="p1">　　<span class="s1">‘</span>尔时忉利诸天、先为彼佛、于菩提树下、敷师子座，高一由旬，佛于此座、当得阿耨多罗三藐三菩提。适坐此座，时诸梵天王、雨众天华、面百由旬，香风时来，吹去萎华，更雨新者，如是不绝、满十小劫供养于佛，乃至灭度、常雨此华。四王诸天、为供养佛，常击天鼓，其余诸天、作天伎乐，满十小劫，至于灭度、亦复如是。<span class="s1">’</span></p>
<p class="p1">　　<span class="s1">‘</span>诸比丘，大通智胜佛过十小劫，诸佛之法、乃现在前，成阿耨多罗三藐三菩提。其佛未出家时，有十六子，其第一者、名曰智积。诸子各有种种珍异玩好之具，闻父得成阿耨多罗三藐三菩提，皆舍所珍，往诣佛所。诸母涕泣而随送之。其祖转轮圣王、与一百大臣、及余百千万亿人民，皆共围绕、随至道场。咸欲亲近大通智胜如来，供养、恭敬，尊重、赞叹。到已、头面礼足，绕佛毕已，一心合掌、瞻仰世尊，以偈颂曰：</p>
<p class="p1">　　大威德世尊，<span class="s1">    </span>为度众生故，<span class="s1">    </span>于无量亿劫，<span class="s1">    </span>尔乃得成佛，</p>
<p class="p1">　　诸愿已具足，<span class="s1">    </span>善哉吉无上。<span class="s1">    </span>世尊甚稀有，<span class="s1">    </span>一坐十小劫，</p>
<p class="p1">　　身体及手足、<span class="s1">    </span>静然安不动。<span class="s1">    </span>其心常惔怕，<span class="s1">    </span>未曾有散乱，</p>
<p class="p1">　　究竟永寂灭，<span class="s1">    </span>安住无漏法。<span class="s1">    </span>今者见世尊<span class="s1">    </span>　安隐成佛道，</p>
<p class="p1">　　我等得善利，<span class="s1">    </span>称庆大欢喜。<span class="s1">    </span>众生常苦恼、<span class="s1">    </span>盲瞑无导师，</p>
<p class="p1">　　不识苦尽道，<span class="s1">    </span>不知求解脱。<span class="s1">    </span>长夜增恶趣，<span class="s1">    </span>减损诸天众，</p>
<p class="p1">　　从冥入于冥，<span class="s1">    </span>永不闻佛名。<span class="s1">    </span>今佛得最上、<span class="s1">    </span>安隐无漏道，</p>
<p class="p1">　　我等及天人，<span class="s1">    </span>为得最大利，<span class="s1">    </span>是故咸稽首、<span class="s1">    </span>归命无上尊。</p>
<p class="p1">　　尔时十六王子、偈赞佛已，劝请世尊转于法轮，咸作是言：<span class="s1">‘</span>世尊说法，多所安隐、怜愍、饶益、诸天人民。<span class="s1">’</span>重说偈言：</p>
<p class="p1">　　世雄无等伦，<span class="s1">    </span>百福自庄严，<span class="s1">    </span>得无上智慧。<span class="s1">    </span>愿为世间说，</p>
<p class="p1">　　度脱于我等、<span class="s1">    </span>及诸众生类，<span class="s1">    </span>为分别显示，<span class="s1">    </span>令得是智慧。</p>
<p class="p1">　　若我等得佛，<span class="s1">    </span>众生亦复然。<span class="s1">    </span>世尊知众生<span class="s1">    </span>　深心之所念，</p>
<p class="p1">　　亦知所行道，<span class="s1">    </span>又知智慧力，<span class="s1">    </span>欲乐及修福，<span class="s1">    </span>宿命所行业。</p>
<p class="p1">　　世尊悉知已，<span class="s1">    </span>当转无上轮。</p>
<p class="p1">　　佛告诸比丘：<span class="s1">“</span>大通智胜佛、得阿耨多罗三藐三菩提时，十方各五百万亿诸佛世界、六种震动，其国中间幽冥之处，日月威光所不能照，而皆大明。其中众生，各得相见，咸作是言：<span class="s1">“</span>此中云何忽生众生，又其国界、诸天宫殿、乃至梵宫、六种震动，大光普照，遍满世界，胜诸天光。<span class="s1">””</span></p>
<p class="p1">　　尔时东方五百万亿诸国土中、梵天宫殿，光明照曜，倍于常明。诸梵天王、各作是念：<span class="s1">‘</span>今者宫殿光明，昔所未有。以何因缘、而现此相？<span class="s1">’</span>是时诸梵天王、即各相诣，共议此事。时彼众中、有一大梵天王，名救一切，为诸梵众而说偈言：</p>
<p class="p1">　　我等诸宫殿，<span class="s1">    </span>光明昔未有，<span class="s1">    </span>此是何因缘，<span class="s1">    </span>宜各共求之。</p>
<p class="p1">　　为大德天生，<span class="s1">    </span>为佛出世间，<span class="s1">    </span>而此大光明、<span class="s1">    </span>遍照于十方。</p>
<p class="p1">　　尔时五百万亿国土诸梵天王，与宫殿俱，各以衣祴，盛诸天华，共诣西方、推寻是相。见大通智胜如来、处于道场菩提树下，坐师子座，诸天、龙王、乾闼婆、紧那罗、摩侯罗伽、人非人、等，恭敬围绕，及见十六王子、请佛转法轮。</p>
<p class="p1">　　即时诸梵天王头面礼佛，绕百千匝，即以天华而散佛上。其所散华、如须弥山，并以供养佛菩提树，其菩提树、高十由旬，华供养已，各以宫殿奉上彼佛，而作是言：<span class="s1">‘</span>惟见哀愍，饶益我等，所献宫殿，愿垂纳受。<span class="s1">’</span>时诸梵天王、即于佛前，一心同声、以偈颂曰：</p>
<p class="p1">　　世尊甚稀有，<span class="s1">    </span>难可得值遇，<span class="s1">    </span>具无量功德，<span class="s1">    </span>能救护一切。</p>
<p class="p1">　　天人之大师，<span class="s1">    </span>哀愍于世间，<span class="s1">    </span>十方诸众生，<span class="s1">    </span>普皆蒙饶益。</p>
<p class="p1">　　我等所从来、<span class="s1">    </span>五百万亿国，<span class="s1">    </span>舍深禅定乐，<span class="s1">    </span>为供养佛故。</p>
<p class="p1">　　我等先世福，<span class="s1">    </span>宫殿甚严饰，<span class="s1">    </span>今以奉世尊，<span class="s1">    </span>唯愿哀纳受。</p>
<p class="p1">　　尔时诸梵天王、偈赞佛已，各作是言：<span class="s1">‘</span>惟愿世尊转于法轮，度脱众生，开涅槃道。<span class="s1">’</span>时诸梵天王、一心同声、而说偈言：</p>
<p class="p1">　　世雄两足尊，<span class="s1">    </span>惟愿演说法，<span class="s1">    </span>以大慈悲力、<span class="s1">    </span>度苦恼众生。</p>
<p class="p1">　　尔时大通智胜如来，默然许之。</p>
<p class="p1">　　又诸比丘，东南方五百万亿国土、诸大梵王，各自见宫殿光明照曜，昔所未有。欢喜踊跃，生稀有心，即各相诣，共议此事。时彼众中、有一大梵天王，名曰大悲，为诸梵众而说偈言：</p>
<p class="p1">　　是事何因缘、<span class="s1">    </span>而现如此相，<span class="s1">    </span>我等诸宫殿，<span class="s1">    </span>光明昔未有。</p>
<p class="p1">　　为大德天生，<span class="s1">    </span>为佛出世间，<span class="s1">    </span>未曾见此相，<span class="s1">    </span>当共一心求。</p>
<p class="p1">　　过千万亿土，<span class="s1">    </span>寻光共推之，<span class="s1">    </span>多是佛出世，<span class="s1">    </span>度脱苦众生。</p>
<p class="p1">　　尔时五百万亿诸梵天王、与宫殿俱，各以衣祴盛诸天华，共诣西北方、推寻是相。见大通智胜如来、处于道场菩提树下，坐师子座，诸天、龙王、乾闼婆、紧那罗、摩侯罗伽、人非人、等，恭敬围绕，及见十六王子、请佛转法轮。</p>
<p class="p1">　　时诸梵天王头面礼佛，绕百千匝，即以天华而散佛上。所散之华、如须弥山，并以供养佛菩提树。华供养已，各以宫殿奉上彼佛，而作是言：<span class="s1">‘</span>惟见哀愍，饶益我等，所献宫殿，愿垂纳受。<span class="s1">’</span>尔时诸梵天王、即于佛前，一心同声、以偈颂曰：</p>
<p class="p1">　　圣主天中王，<span class="s1">    </span>迦陵频伽声，<span class="s1">    </span>哀愍众生者，<span class="s1">    </span>我等今敬礼。</p>
<p class="p1">　　世尊甚稀有，<span class="s1">    </span>久远乃一现，<span class="s1">    </span>一百八十劫、<span class="s1">    </span>空过无有佛，</p>
<p class="p1">　　三恶道充满，<span class="s1">    </span>诸天众减少，<span class="s1">    </span>今佛出于世，<span class="s1">    </span>为众生作眼，</p>
<p class="p1">　　世间所归趋，<span class="s1">    </span>救护于一切，<span class="s1">    </span>为众生之父，<span class="s1">    </span>哀愍饶益者。</p>
<p class="p1">　　我等宿福庆，<span class="s1">    </span>今得值世尊。</p>
<p class="p1">　　尔时诸梵天王、偈赞佛已，各作是言：<span class="s1">‘</span>惟愿世尊哀愍一切，转于法轮，度脱众生。<span class="s1">’</span>时诸梵天王、一心同声、而说偈言：</p>
<p class="p1">　　大圣转法轮，<span class="s1">    </span>显示诸法相，<span class="s1">    </span>度苦恼众生，<span class="s1">    </span>令得大欢喜。</p>
<p class="p1">　　众生闻此法，<span class="s1">    </span>得道若生天，<span class="s1">    </span>诸恶道减少，<span class="s1">    </span>忍善者增益。</p>
<p class="p1">　　尔时大通智胜如来默然许之。</p>
<p class="p1">　　又、诸比丘，南方五百万亿国土、诸大梵王，各自见宫殿光明照曜，昔所未有。欢喜踊跃，生稀有心，即各相诣，共议此事：<span class="s1">‘</span>以何因缘，我等宫殿有此光曜？<span class="s1">’</span>时彼众中、有一大梵天王，名曰妙法，为诸梵众、而说偈言：</p>
<p class="p1">　　我等诸宫殿，<span class="s1">    </span>光明甚威曜，<span class="s1">    </span>此非无因缘，<span class="s1">    </span>是相宜求之。</p>
<p class="p1">　　过于百千劫，<span class="s1">    </span>未曾见是相，<span class="s1">    </span>为大德天生，<span class="s1">    </span>为佛出世间。</p>
<p class="p1">　　尔时五百万亿诸梵天王、与宫殿俱，各以衣祴盛诸天华，共诣北方、推寻是相。见大通智胜如来、处于道场菩提树下，坐师子座，诸天、龙王、乾闼婆、紧那罗、摩侯罗伽、人非人、等，恭敬围绕，及见十六王子请佛转法轮。</p>
<p class="p1">　　时诸梵天王、头面礼佛，绕百千匝，即以天华而散佛上。所散之华、如须弥山，并以供养佛菩提树。华供养已，各以宫殿、奉上彼佛，而作是言：<span class="s1">‘</span>惟见哀愍、饶益我等，所献宫殿，愿垂纳受。<span class="s1">’</span>尔时诸梵天王，即于佛前、一心同声、以偈颂曰：</p>
<p class="p1">　　世尊甚难见，<span class="s1">    </span>破诸烦恼者，<span class="s1">    </span>过百三十劫<span class="s1"> </span>，<span class="s1">   </span>今乃得一见。</p>
<p class="p1">　　诸饥渴众生，<span class="s1">    </span>以法雨充满，<span class="s1">    </span>昔所未曾睹、<span class="s1">    </span>无量智慧者，</p>
<p class="p1">　　如优昙钵华，<span class="s1">    </span>今日乃值遇。<span class="s1">    </span>我等诸宫殿，<span class="s1">    </span>蒙光故严饰，</p>
<p class="p1">　　世尊大慈愍，<span class="s1">    </span>惟愿垂纳受。</p>
<p class="p1">　　尔时诸梵天王、偈赞佛已，各作是言：<span class="s1">‘</span>惟愿世尊转于法轮，令一切世间、诸天、魔、梵、沙门、婆罗门，皆获安隐、而得度脱。<span class="s1">’</span>时诸梵天王，一心同声、以偈颂曰：</p>
<p class="p1">　　惟愿天人尊、<span class="s1">    </span>转无上法轮，<span class="s1">    </span>击于大法鼓，<span class="s1">    </span>而吹大法螺，</p>
<p class="p1">　　普雨大法雨，<span class="s1">    </span>度无量众生。<span class="s1">    </span>我等咸归请，<span class="s1">    </span>当演深远音。</p>
<p class="p1">　　尔时大通智胜如来默然许之。西南方、乃至下方，亦复如是。</p>
<p class="p1">　　尔时上方五百万亿国土、诸大梵王，皆悉自睹所止宫殿、光明威曜，昔所未有。欢喜踊跃，生稀有心，即各相诣，共议此事：<span class="s1">‘</span>以何因缘，我等宫殿，有斯光明？<span class="s1">’</span>时彼众中、有一大梵天王，名曰尸弃，为诸梵众而说偈言：</p>
<p class="p1">　　今以何因缘，<span class="s1">    </span>我等诸宫殿、<span class="s1">    </span>威德光明曜，<span class="s1">    </span>严饰未曾有。</p>
<p class="p1">　　如是之妙相，<span class="s1">    </span>昔所未闻见，<span class="s1">    </span>为大德天生，<span class="s1">    </span>为佛出世间。</p>
<p class="p1">　　尔时五百万亿诸梵天王、与宫殿俱，各以衣祴盛诸天华，共诣下方、推寻是相。见大通智胜如来、处于道场菩提树下，坐师子座，诸天、龙王、乾闼婆、紧那罗、摩侯罗伽、人非人、等，恭敬围绕，及见十六王子请佛转法轮。</p>
<p class="p1">　　时诸梵天王头面礼佛，绕百千匝，即以天华而散佛上。所散之华、如须弥山，并以供养佛菩提树。华供养已，各以宫殿、奉上彼佛，而作是言：<span class="s1">‘</span>惟见哀愍、饶益我等，所献宫殿，愿垂纳受。<span class="s1">’</span>时诸梵天王，即于佛前、一心同声、以偈颂曰：</p>
<p class="p1">　　善哉见诸佛，<span class="s1">    </span>救世之圣尊，<span class="s1">    </span>能于三界狱，<span class="s1">    </span>勉出诸众生。</p>
<p class="p1">　　普智天人尊，<span class="s1">    </span>哀愍群萌类，<span class="s1">    </span>能开甘露门，<span class="s1">    </span>广度于一切。</p>
<p class="p1">　　于昔无量劫，<span class="s1">    </span>空过无有佛，<span class="s1">    </span>世尊未出时，<span class="s1">    </span>十方常暗冥，</p>
<p class="p1">　　三恶道增长，<span class="s1">    </span>阿修罗亦盛，<span class="s1">    </span>诸天众转减，<span class="s1">    </span>死多堕恶道。</p>
<p class="p1">　　不从佛闻法，<span class="s1">    </span>常行不善事，<span class="s1">    </span>色力及智慧，<span class="s1">    </span>斯等皆减少，</p>
<p class="p1">　　罪业因缘故，<span class="s1">    </span>失乐及乐想，<span class="s1">    </span>住于邪见法，<span class="s1">    </span>不识善仪则，</p>
<p class="p1">　　不蒙佛所化，<span class="s1">    </span>常堕于恶道。<span class="s1">    </span>佛为世间眼，<span class="s1">    </span>久远时乃出，</p>
<p class="p1">　　哀愍诸众生，<span class="s1">    </span>故现于世间。<span class="s1">    </span>超出成正觉，<span class="s1">    </span>我等甚欣庆，</p>
<p class="p1">　　及余一切众，<span class="s1">    </span>喜叹未曾有。<span class="s1">    </span>我等诸宫殿，<span class="s1">    </span>蒙光故严饰，</p>
<p class="p1">　　今以奉世尊，<span class="s1">    </span>惟垂哀纳受。<span class="s1">    </span>愿以此功德，<span class="s1">    </span>普及于一切，</p>
<p class="p1">　　我等与众生、<span class="s1">    </span>皆共成佛道。</p>
<p class="p1">　　尔时五百万亿诸梵天王、偈赞佛已，各白佛言：<span class="s1">‘</span>惟愿世尊转于法轮，多所安隐，多所度脱。<span class="s1">’</span>时诸梵天王而说偈言：</p>
<p class="p1">　　世尊转法轮，<span class="s1">    </span>击甘露法鼓，<span class="s1">    </span>度苦恼众生，<span class="s1">    </span>开示涅槃道。</p>
<p class="p1">　　惟愿受我请，<span class="s1">    </span>以大微妙音，<span class="s1">    </span>哀愍而敷演、<span class="s1">    </span>无量劫集法。</p>
<p class="p1">　　尔时大通智胜如来、受十方诸梵天王、及十六王子请，即时三转十二行法轮，若沙门、婆罗门，若天、魔、梵、及余世间所不能转，谓是苦，是苦集，是苦灭，是苦灭道。及广说十二因缘法，无明缘行，行缘识，识缘名色，名色缘六入，六入缘触，触缘受，受缘爱，爱缘取，取缘有，有缘生，生缘老死忧悲苦恼。无明灭、则行灭，行灭、则识灭，识灭、则名色灭，名色灭、则六入灭，六入灭、则触灭，触灭、则受灭，受灭、则爱灭，爱灭、则取灭，取灭、则有灭，有灭、则生灭，生灭、则老死忧悲苦恼灭。</p>
<p class="p1">　　佛于天人大众之中、说是法时，六百万亿那由他人，以不受一切法故，而于诸漏、心得解脱，皆得深妙禅定，三明、六通，具八解脱。第二第三第四说法时，千万亿恒河沙那由他等众生，亦以不受一切法故，而于诸漏、心得解脱。从是已后，诸声闻众、无量无边不可称数。</p>
<p class="p1">　　尔时十六王子、皆以童子出家、而为沙弥，诸根通利，智慧明了，已曾供养百千万亿诸佛，净修梵行，求阿耨多罗三藐三菩提。俱白佛言：<span class="s1">‘</span>世尊，是诸无量千万亿大德声闻，皆已成就，世尊，亦当为我等说阿耨多罗三藐三菩提法，我等闻已，皆共修学。世尊，我等志愿如来知见，深心所念，佛自证知。<span class="s1">’</span>尔时转轮圣王所将众中、八万亿人，见十六王子出家，亦求出家。王即听许。</p>
<p class="p1">　　尔时彼佛受沙弥请，过二万劫已，乃于四众之中、说是大乘经，名妙法莲华、教菩萨法、佛所护念。说是经已，十六沙弥为阿耨多罗三藐三菩提故，皆共受持，讽诵通利。说是经时，十六菩萨沙弥皆悉信受，声闻众中、亦有信解，其余众生、千万亿种，皆生疑惑。佛说是经，于八千劫、未曾休废，说此经已，即入静室，住于禅定、八万四千劫。是时十六菩萨沙弥、知佛入室、寂然禅定，各升法座，亦于八万四千劫、为四部众、广说分别妙法华经，一一皆度六百万亿那由他恒河沙等众生，示教、利喜，令发阿耨多罗三藐三菩提心。</p>
<p class="p1">　　大通智胜佛过八万四千劫已，从三昧起，往诣法座、安详而坐，普告大众：<span class="s1">‘</span>是十六菩萨沙弥、甚为稀有，诸根通利，智慧明了，已曾供养无量千万亿数诸佛。于诸佛所，常修梵行，受持佛智，开示众生、令入其中。汝等皆当数数亲近而供养之。所以者何。若声闻、辟支佛、及诸菩萨，能信是十六菩萨所说经法、受持不毁者，是人皆当得阿耨多罗三藐三菩提、如来之慧。<span class="s1">’</span></p>
<p class="p1">　　佛告诸比丘：<span class="s1">‘</span>是十六菩萨、常乐说是妙法莲华经，一一菩萨，所化六百万亿那由他恒河沙等众生，世世所生、与菩萨俱，从其闻法，悉皆信解，以此因缘，得值四百万亿诸佛世尊，于今不尽。<span class="s1">’</span></p>
<p class="p1">　　<span class="s1">‘</span>诸比丘，我今语汝，彼佛弟子十六沙弥，今皆得阿耨多罗三藐三菩提，于十方国土、现在说法，有无量百千万亿菩萨、声闻、以为眷属。其二沙弥，东方作佛，一名阿，在欢喜国，二名须弥顶。东南方二佛，一名师子音，二名师子相。南方二佛，一名虚空住，二名常灭。西南方二佛，一名帝相，二名梵相。西方二佛，一名阿弥陀，二名度一切世间苦恼。西北方二佛，一名多摩罗跋栴檀香神通，二名须弥相。北方二佛，一名云自在，二名云自在王。东北方佛、名坏一切世间怖畏，第十六、我释迦牟尼佛，于娑婆国土、成阿耨多罗三藐三菩提。<span class="s1">’</span></p>
<p class="p1">　　<span class="s1">‘</span>诸比丘，我等为沙弥时，各各教化无量百千万亿恒河沙等众生，从我闻法，为阿耨多罗三藐三菩提。此诸众生，于今有住声闻地者，我常教化阿耨多罗三藐三菩提，是诸人等，应以是法、渐入佛道。所以者何。如来智慧，难信难解。尔时所化无量恒河沙等众生者，汝等诸比丘、及我灭度后、未来世中声闻弟子是也。我灭度后，复有弟子、不闻是经，不知不觉菩萨所行，自于所得功德、生灭度想，当入涅槃。我于余国作佛，更有异名，是人虽生灭度之想、入于涅槃，而于彼土、求佛智慧，得闻是经，惟以佛乘而得灭度，更无余乘，除诸如来方便说法。<span class="s1">’</span></p>
<p class="p1">　　<span class="s1">‘</span>诸比丘，若如来自知涅槃时到，众又清净，信解坚固，了达空法，深入禅定，便集诸菩萨及声闻众，为说是经。世间无有二乘而得灭度，惟一佛乘得灭度耳。比丘当知，如来方便、深入众生之性，如其志乐小法，深著五欲，为是等故、说于涅槃，是人若闻，则便信受。<span class="s1">’</span></p>
<p class="p1">　　<span class="s1">‘</span>譬如五百由旬险难恶道，旷绝无人、怖畏之处，若有多众，欲过此道、至珍宝处。有一导师，聪慧明达，善知险道通塞之相，将导众人，欲过此难。所将人众、中路懈退，白导师言：<span class="s1">“</span>我等疲极、而复怖畏，不能复进，前路犹远，今欲退还。<span class="s1">”</span>导师多诸方便、而作是念，此等可愍，云何舍大珍宝而欲退还。作是念已，以方便力，于险道中，过三百由旬、化作一城。告众人言：<span class="s1">“</span>汝等勿怖，莫得退还。今此大城，可于中止，随意所作，若入是城，快得安隐。若能前至宝所，亦可得去。<span class="s1">”</span>是时疲极之众、心大欢喜，叹未曾有：<span class="s1">“</span>我等今者、免斯恶道，快得安隐。<span class="s1">”</span>于是众人前入化城，生已度想，生安隐想。尔时导师，知此人众既得止息，无复疲倦。即灭化城，语众人言：<span class="s1">“</span>汝等去来，宝处在近。向者大城，我所化作、为止息耳。<span class="s1">”’</span></p>
<p class="p1">　　<span class="s1">‘</span>诸比丘，如来亦复如是，今为汝等作大导师，知诸生死烦恼恶道、险难长远，应去应度。若众生但闻一佛乘者，则不欲见佛，不欲亲近，便作是念：<span class="s1">“</span>佛道长远，久受勤苦、乃可得成。<span class="s1">”</span>佛知是心、怯弱下劣，以方便力，而于中道为止息故，说二涅槃。若众生住于二地，如来尔时即便为说：<span class="s1">“</span>汝等所作未办，汝所住地、近于佛慧，当观察筹量所得涅槃、非真实也。但是如来方便之力，于一佛乘、分别说三。<span class="s1">”</span>如彼导师、为止息故，化作大城。既知息已，而告之言：<span class="s1">“</span>宝处在近，此城非实，我化作耳。<span class="s1">”’</span></p>
<p class="p1">　　尔时世尊欲重宣此义，而说偈言：</p>
<p class="p1">　　大通智胜佛，<span class="s1">    </span>十劫坐道场，<span class="s1">    </span>佛法不现前，<span class="s1">    </span>不得成佛道。</p>
<p class="p1">　　诸天神龙王、<span class="s1">    </span>阿修罗众等，<span class="s1">    </span>常雨于天华，<span class="s1">    </span>以供养彼佛，</p>
<p class="p1">　　诸天击天鼓，<span class="s1">    </span>并作众伎乐，<span class="s1">    </span>香风吹萎华，<span class="s1">    </span>更雨新好者。</p>
<p class="p1">　　过十小劫已，<span class="s1">    </span>乃得成佛道，<span class="s1">    </span>诸天及世人，<span class="s1">    </span>心皆怀踊跃。</p>
<p class="p1">　　彼佛十六子，<span class="s1">    </span>皆与其眷属、<span class="s1">    </span>千万亿围绕，<span class="s1">    </span>俱行至佛所，</p>
<p class="p1">　　头面礼佛足，<span class="s1">    </span>而请转法轮。<span class="s1">    </span>圣师子法雨，<span class="s1">    </span>充我及一切，</p>
<p class="p1">　　世尊甚难值，<span class="s1">    </span>久远时一现，<span class="s1">    </span>为觉悟群生，<span class="s1">    </span>震动于一切。</p>
<p class="p1">　　东方诸世界、<span class="s1">    </span>五百万亿国，<span class="s1">    </span>梵宫殿光曜，<span class="s1">    </span>昔所未曾有。</p>
<p class="p1">　　诸梵见此相，<span class="s1">    </span>寻来至佛所，<span class="s1">    </span>散花以供养，<span class="s1">    </span>并奉上宫殿，</p>
<p class="p1">　　请佛转法轮，<span class="s1">    </span>以偈而赞叹。<span class="s1">    </span>佛知时未至，<span class="s1">    </span>受请默然坐。</p>
<p class="p1">　　三方及四维、<span class="s1">    </span>上下亦复尔，<span class="s1">    </span>散华奉宫殿，<span class="s1">    </span>请佛转法轮，</p>
<p class="p1">　　世尊甚难值，<span class="s1">    </span>愿以大慈悲、<span class="s1">    </span>广开甘露门，<span class="s1">    </span>转无上法轮。</p>
<p class="p1">　　无量慧世尊，<span class="s1">    </span>受彼众人请，<span class="s1">    </span>为宣种种法，<span class="s1">    </span>四谛十二缘，</p>
<p class="p1">　　无明至老死、<span class="s1">    </span>皆从生缘有。<span class="s1">    </span>如是众过患，<span class="s1">    </span>汝等应当知。</p>
<p class="p1">　　宣畅是法时，<span class="s1">    </span>六百万亿垓、<span class="s1">    </span>得尽诸苦际，<span class="s1">    </span>皆成阿罗汉。</p>
<p class="p1">　　第二说法时，<span class="s1">    </span>千万恒沙众，<span class="s1">    </span>于诸法不受，<span class="s1">    </span>亦得阿罗汉。</p>
<p class="p1">　　从是后得道，<span class="s1">    </span>其数无有量，<span class="s1">    </span>万亿劫算数、<span class="s1">    </span>不能得其边。</p>
<p class="p1">　　时十六王子、<span class="s1">    </span>出家作沙弥，<span class="s1">    </span>皆共请彼佛、<span class="s1">    </span>演说大乘法。</p>
<p class="p1">　　我等及营从，<span class="s1">    </span>皆当成佛道，<span class="s1">    </span>愿得如世尊、<span class="s1">    </span>慧眼第一净。</p>
<p class="p1">　　佛知童子心，<span class="s1">    </span>宿世之所行，<span class="s1">    </span>以无量因缘、<span class="s1">    </span>种种诸譬喻，</p>
<p class="p1">　　说六波罗蜜、<span class="s1">    </span>及诸神通事。<span class="s1">    </span>分别真实法、<span class="s1">    </span>菩萨所行道，</p>
<p class="p1">　　说是法华经，<span class="s1">    </span>如恒河沙偈。<span class="s1">    </span>彼佛说经已，<span class="s1">    </span>静室入禅定，</p>
<p class="p1">　　一心一处坐、<span class="s1">    </span>八万四千劫。<span class="s1">    </span>是诸沙弥等，<span class="s1">    </span>知佛禅未出，</p>
<p class="p1">　　为无量亿众、<span class="s1">    </span>说佛无上慧，<span class="s1">    </span>各各坐法座，<span class="s1">    </span>说是大乘经，</p>
<p class="p1">　　于佛宴寂后，<span class="s1">    </span>宣扬助法化。<span class="s1">    </span>一一沙弥等、<span class="s1">    </span>所度诸众生，</p>
<p class="p1">　　有六百万亿，<span class="s1">    </span>恒河沙等众。<span class="s1">    </span>彼佛灭度后，<span class="s1">    </span>是诸闻法者，</p>
<p class="p1">　　在在诸佛土、<span class="s1">    </span>常与师俱生。<span class="s1">    </span>是十六沙弥，<span class="s1">    </span>具足行佛道，</p>
<p class="p1">　　今现在十方，<span class="s1">    </span>各得成正觉。<span class="s1">    </span>尔时闻法者，<span class="s1">    </span>各在诸佛所，</p>
<p class="p1">　　其有住声闻，<span class="s1">    </span>渐教以佛道。<span class="s1">    </span>我在十六数，<span class="s1">    </span>曾亦为汝说，</p>
<p class="p1">　　是故以方便、<span class="s1">    </span>引汝趋佛慧。<span class="s1">    </span>以是本因缘，<span class="s1">    </span>今说法华经，</p>
<p class="p1">　　令汝入佛道，<span class="s1">    </span>慎勿怀惊惧。<span class="s1">    </span>譬如险恶道，<span class="s1">    </span>迥绝多毒兽，</p>
<p class="p1">　　又复无水草，<span class="s1">    </span>人所怖畏处。<span class="s1">    </span>无数千万众、<span class="s1">    </span>欲过此险道，</p>
<p class="p1">　　其路甚旷远，<span class="s1">    </span>经五百由旬。<span class="s1">    </span>时有一导师，<span class="s1">    </span>强识有智慧，</p>
<p class="p1">　　明了心决定，<span class="s1">    </span>在险济众难。<span class="s1">    </span>众人皆疲倦、<span class="s1">    </span>而白导师言，</p>
<p class="p1">　　我等今顿乏，<span class="s1">    </span>于此欲退还。<span class="s1">    </span>导师作是念，<span class="s1">    </span>此辈甚可愍，</p>
<p class="p1">　　如何欲退还，<span class="s1">    </span>而失大珍宝。<span class="s1">    </span>寻时思方便，<span class="s1">    </span>当设神通力，</p>
<p class="p1">　　化作大城郭，<span class="s1">    </span>庄严诸舍宅，<span class="s1">    </span>周匝有园林、<span class="s1">    </span>渠流及浴池，</p>
<p class="p1">　　重门高楼阁，<span class="s1">    </span>男女皆充满。<span class="s1">    </span>即作是化已，<span class="s1">    </span>慰众言勿惧，</p>
<p class="p1">　　汝等入此城，<span class="s1">    </span>各可随所乐。<span class="s1">    </span>诸人既入城，<span class="s1">    </span>心皆大欢喜，</p>
<p class="p1">　　皆生安隐想，<span class="s1">    </span>自谓已得度。<span class="s1">    </span>导师知息已，<span class="s1">    </span>集众而告言，</p>
<p class="p1">　　汝等当前进，<span class="s1">    </span>此是化城耳。<span class="s1">    </span>我见汝疲极，<span class="s1">    </span>中路欲退还，</p>
<p class="p1">　　故以方便力、<span class="s1">    </span>权化作此城，<span class="s1">    </span>汝今勤精进，<span class="s1">    </span>当共至宝所。</p>
<p class="p1">　　我亦复如是，<span class="s1">    </span>为一切导师。<span class="s1">    </span>见诸求道者、<span class="s1">    </span>中路而懈废，</p>
<p class="p1">　　不能度生死、<span class="s1">    </span>烦恼诸险道。<span class="s1">    </span>故以方便力，<span class="s1">    </span>为息说涅槃，</p>
<p class="p1">　　言汝等苦灭，<span class="s1">    </span>所作皆已办。<span class="s1">    </span>既知到涅槃，<span class="s1">    </span>皆得阿罗汉，</p>
<p class="p1">　　尔乃集大众，<span class="s1">    </span>为说真实法。<span class="s1">    </span>诸佛方便力，<span class="s1">    </span>分别说三乘，</p>
<p class="p1">　　唯有一佛乘，<span class="s1">    </span>息处故说二。<span class="s1">    </span>今为汝说实，<span class="s1">    </span>汝所得非灭，</p>
<p class="p1">　　为佛一切智，<span class="s1">    </span>当发大精进。<span class="s1">    </span>汝证一切智，<span class="s1">    </span>十力等佛法，</p>
<p class="p1">　　具三十二相，<span class="s1">    </span>乃是真实灭。<span class="s1">    </span>诸佛之导师，<span class="s1">    </span>为息说涅槃，</p>
<p class="p1">　　既知是息已，<span class="s1">    </span>引入于佛慧。</p>
<p class="p1">　　妙法莲华经卷第四</p>
<p class="p1">　　后秦龟兹国三藏法师鸠摩罗什奉诏译</p>
<p class="p1">　　妙法莲华经五百弟子受记品第八</p>
<p class="p1">　　尔时富楼那弥多罗尼子、从佛闻是智慧方便、随宜说法，又闻授诸大弟子阿耨多罗三藐三菩提记，复闻宿世因缘之事，复闻诸佛有大自在神通之力，得未曾有，心净踊跃。即从座起，到于佛前，头面礼足，却住一面，瞻仰尊颜、目不暂舍。而作是念：<span class="s1">‘</span>世尊甚奇特，所为稀有。随顺世间若干种性，以方便知见、而为说法，拔出众生处处贪著。我等于佛功德，言不能宣，惟佛世尊能知我等深心本愿。<span class="s1">’</span></p>
<p class="p1">　　尔时佛告诸比丘：<span class="s1">‘</span>汝等见是富楼那弥多罗尼子否。我常称其于说法人中、最为第一。亦常叹其种种功德，精勤护持，助宣我法，能于四众、示教利喜，具足解释佛之正法，而大饶益同梵行者。自舍如来，无能尽其言论之辩。<span class="s1">’</span></p>
<p class="p1">　　<span class="s1">‘</span>汝等勿谓富楼那但能护持助宣我法，亦于过去九十亿诸佛所、护持助宣佛之正法，于彼说法人中、亦最第一。又于诸佛所说空法，明了通达，得四无碍智，常能审谛清净说法，无有疑惑，具足菩萨神通之力。随其寿命，常修梵行，彼佛世人、咸皆谓之实是声闻。而富楼那以斯方便，饶益无量百千众生，又化无量阿僧祇人、令立阿耨多罗三藐三菩提。为净佛土故，常作佛事，教化众生。<span class="s1">’</span></p>
<p class="p1">　　<span class="s1">‘</span>诸比丘，富楼那亦于七佛说法人中、而得第一，今于我所说法人中、亦为第一，于贤劫中当来诸佛、说法人中，亦复第一，而皆护持、助宣佛法。亦于未来、护持助宣无量无边诸佛之法，教化饶益无量众生，令立阿耨多罗三藐三菩提。为净佛土故，常勤精进、教化众生，渐渐具足菩萨之道。过无量阿僧祇劫，当于此土、得阿耨多罗三藐三菩提，号曰法明如来、应供、正遍知、明行足、善逝世间解、无上士、调御丈夫、天人师、佛、世尊。<span class="s1">’</span></p>
<p class="p1">　　其佛、以恒河沙等三千大千世界、为一佛土，七宝为地，地平如掌，无有山陵溪涧沟壑，七宝台观、充满其中，诸天宫殿，近处虚空，人天交接，两得相见。无诸恶道，亦无女人，一切众生，皆以化生，无有淫欲。得大神通，身出光明，飞行自在，志念坚固，精进智慧，普皆金色，三十二相、而自庄严。其国众生，常以二食，一者、法喜食，二者、禅悦食。有无量阿僧祇千万亿那由他诸菩萨众，得大神通、四无碍智，善能教化众生之类。其声闻众、算数校计所不能知，皆得具足六通、三明、及八解脱。其佛国土、有如是等无量功德庄严成就。劫名宝明，国名善净。其佛、寿命无量阿僧祇劫。法住甚久，佛灭度后，起七宝塔、遍满其国。</p>
<p class="p1">　　尔时世尊欲重宣此义，而说偈言：</p>
<p class="p1">　　诸比丘谛听，<span class="s1">    </span>佛子所行道，<span class="s1">    </span>善学方便故，<span class="s1">    </span>不可得思议。</p>
<p class="p1">　　知众乐小法、<span class="s1">    </span>而畏于大智，<span class="s1">    </span>是故诸菩萨，<span class="s1">    </span>作声闻缘觉，</p>
<p class="p1">　　以无数方便、<span class="s1">    </span>化诸众生类。<span class="s1">    </span>自说是声闻，<span class="s1">    </span>去佛道甚远，</p>
<p class="p1">　　度脱无量众，<span class="s1">    </span>皆悉得成就，<span class="s1">    </span>虽小欲懈怠，<span class="s1">    </span>渐当令作佛。</p>
<p class="p1">　　内秘菩萨行，<span class="s1">    </span>外现是声闻，<span class="s1">    </span>少欲厌生死，<span class="s1">    </span>实自净佛土。</p>
<p class="p1">　　示众有三毒，<span class="s1">    </span>又现邪见相，<span class="s1">    </span>我弟子如是，<span class="s1">  </span>　方便度众生。</p>
<p class="p1">　　若我具足说、<span class="s1">    </span>种种现化事，<span class="s1">    </span>众生闻是者，<span class="s1">    </span>心则怀疑惑。</p>
<p class="p1">　　今此富楼那，<span class="s1">    </span>于昔千亿佛、<span class="s1">    </span>勤修所行道，<span class="s1">    </span>宣护诸佛法。</p>
<p class="p1">　　为求无上慧，<span class="s1">    </span>而于诸佛所，<span class="s1">    </span>现居弟子上。<span class="s1">    </span>多闻有智慧，</p>
<p class="p1">　　所说无所畏，<span class="s1">    </span>能令众欢喜，<span class="s1">    </span>未曾有疲倦，<span class="s1">    </span>而以助佛事。</p>
<p class="p1">　　已度大神通，<span class="s1">    </span>具四无碍智，<span class="s1">    </span>知诸根利钝，<span class="s1">    </span>常说清净法，</p>
<p class="p1">　　演畅如是义，<span class="s1">    </span>教诸千亿众，<span class="s1">    </span>令住大乘法，<span class="s1">    </span>而自净佛土。</p>
<p class="p1">　　未来亦供养、<span class="s1">    </span>无量无数佛，<span class="s1">    </span>护助宣正法，<span class="s1">    </span>亦自净佛土。</p>
<p class="p1">　　常以诸方便，<span class="s1">    </span>说法无所畏，<span class="s1">    </span>度不可计众、<span class="s1">    </span>成就一切智。</p>
<p class="p1">　　供养诸如来，<span class="s1">    </span>护持法宝藏，<span class="s1">    </span>其后得成佛，<span class="s1">    </span>号名曰法明。</p>
<p class="p1">　　其国名善净，<span class="s1">    </span>七宝所合成，<span class="s1">    </span>劫名为宝明。<span class="s1">    </span>菩萨众甚多，</p>
<p class="p1">　　其数无量亿，<span class="s1">    </span>皆度大神通，<span class="s1">    </span>威德力具足，<span class="s1">    </span>充满其国土。</p>
<p class="p1">　　声闻亦无数，<span class="s1">    </span>三明八解脱，<span class="s1">    </span>得四无碍智，<span class="s1">    </span>以是等为僧。</p>
<p class="p1">　　其国诸众生，<span class="s1">    </span>淫欲皆已断，<span class="s1">    </span>纯一变化生，<span class="s1">    </span>具相庄严身。</p>
<p class="p1">　　法喜禅悦食，<span class="s1">    </span>更无余食想。<span class="s1">    </span>无有诸女人，<span class="s1">    </span>亦无诸恶道。</p>
<p class="p1">　　富楼那比丘，<span class="s1">    </span>功德悉成满，<span class="s1">    </span>当得斯净土，<span class="s1">    </span>贤圣众甚多。</p>
<p class="p1">　　如是无量事，<span class="s1">    </span>我今但略说。</p>
<p class="p1">　　尔时千二百阿罗汉心自在者、作是念：<span class="s1">‘</span>我等欢喜，得未曾有，若世尊各见授记、如余大弟子者，不亦快乎。<span class="s1">’</span>佛知此等心之所念，告摩诃迦叶：<span class="s1">‘</span>是千二百阿罗汉，我今当现前次第与授阿耨多罗三藐三菩提记。于此众中，我大弟子憍陈如比丘，当供养六万二千亿佛，然后得成为佛，号曰普明如来、应供、正遍知、明行足、善逝世间解、无上士、调御丈夫、天人师、佛、世尊。其五百阿罗汉、优楼频螺迦叶、伽耶迦叶、那提迦叶、迦留陀夷、优陀夷、阿冕楼驮、离婆多、劫宾那、薄拘罗、周陀、莎伽陀、等，皆当得阿耨多罗三藐三菩提，尽同一号，名曰普明。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　憍陈如比丘，<span class="s1">    </span>当见无量佛，<span class="s1">    </span>过阿僧祇劫，<span class="s1">    </span>乃成等正觉。</p>
<p class="p1">　　常放大光明，<span class="s1">    </span>具足诸神通，<span class="s1">    </span>名闻遍十方，<span class="s1">    </span>一切之所敬，</p>
<p class="p1">　　常说无上道，<span class="s1">    </span>故号为普明。<span class="s1">    </span>其国土清净，<span class="s1">    </span>菩萨皆勇猛，</p>
<p class="p1">　　咸升妙楼阁，<span class="s1">    </span>游诸十方国，<span class="s1">    </span>以无上供具、<span class="s1">    </span>奉献于诸佛。</p>
<p class="p1">　　作是供养已，<span class="s1">    </span>心怀大欢喜，<span class="s1">    </span>须臾还本国，<span class="s1">    </span>有如是神力。</p>
<p class="p1">　　佛寿六万劫，<span class="s1">    </span>正法住倍寿，<span class="s1">    </span>像法复倍是，<span class="s1">    </span>法灭天人忧。</p>
<p class="p1">　　其五百比丘，<span class="s1">    </span>次第当作佛，<span class="s1">    </span>同号曰普明，<span class="s1">    </span>转次而授记。</p>
<p class="p1">　　我灭度之后，<span class="s1">    </span>某甲当作佛，<span class="s1">    </span>其所化世间，<span class="s1">    </span>亦如我今日。</p>
<p class="p1">　　国土之严净，<span class="s1">    </span>及诸神通力，<span class="s1">    </span>菩萨声闻众，<span class="s1">    </span>正法及像法，</p>
<p class="p1">　　寿命劫多少，<span class="s1">    </span>皆如上所说。<span class="s1">    </span>迦叶汝已知，<span class="s1">    </span>五百自在者，</p>
<p class="p1">　　余诸声闻众，<span class="s1">    </span>亦当复如是。<span class="s1">    </span>其不在此会，<span class="s1">    </span>汝当为宣说。</p>
<p class="p1">　　尔时五百阿罗汉、于佛前得受记已，欢喜踊跃，即从座起，到于佛前，头面礼足，悔过自责：<span class="s1">‘</span>世尊，我等常作是念，自谓已得究竟灭度，今乃知之、如无智者。所以者何。我等应得如来智慧，而便自以小智为足。<span class="s1">’</span></p>
<p class="p1">　　<span class="s1">‘</span>世尊，譬如有人至亲友家，醉酒而卧。是时亲友官事当行，以无价宝珠、系其衣里，与之而去。其人醉卧，都不觉知。起已、游行，到于他国。为衣食故，勤力求索，甚大艰难，若少有所得，便以为足。于后、亲友会遇见之，而作是言：<span class="s1">“</span>咄哉、丈夫，何为衣食乃至如是。我昔欲令汝得安乐，五欲自恣，于某年月日，以无价宝珠、系汝衣里，今故现在。而汝不知，勤苦忧恼，以求自活，甚为痴也。汝今可以此宝、贸易所需，常可如意，无所乏短。<span class="s1">”’</span></p>
<p class="p1">　　<span class="s1">‘</span>佛亦如是，为菩萨时，教化我等，令发一切智心。而寻废忘，不知不觉，既得阿罗汉道，自谓灭度，资生艰难，得少为足。一切智愿，犹在、不失。今者、世尊觉悟我等，作如是言：<span class="s1">“</span>诸比丘，汝等所得，非究竟灭。我久令汝等种佛善根，以方便故，示涅槃相，而汝谓为实得灭度。<span class="s1">”’</span></p>
<p class="p1">　　<span class="s1">‘</span>世尊，我今乃知实是菩萨，得受阿耨多罗三藐三菩提记，以是因缘，甚大欢喜，得未曾有。<span class="s1">’</span></p>
<p class="p1">　　尔时阿若憍陈如等，欲重宣此义，而说偈言：</p>
<p class="p1">　　我等闻无上、<span class="s1">    </span>安隐授记声，<span class="s1">    </span>欢喜未曾有，<span class="s1">    </span>礼无量智佛。</p>
<p class="p1">　　今于世尊前、<span class="s1">    </span>自悔诸过咎，<span class="s1">    </span>于无量佛宝，<span class="s1">    </span>得少涅槃分，</p>
<p class="p1">　　如无智愚人，<span class="s1">    </span>便自以为足。<span class="s1">    </span>譬如贫穷人、<span class="s1">    </span>往至亲友家，</p>
<p class="p1">　　其家甚大富，<span class="s1">    </span>具设诸肴膳。<span class="s1">    </span>以无价宝珠、<span class="s1">    </span>系著内衣里，</p>
<p class="p1">　　默与而舍去，<span class="s1">    </span>时卧不觉知。<span class="s1">    </span>是人既已起，<span class="s1">    </span>游行诣他国，</p>
<p class="p1">　　求衣食自济，<span class="s1">    </span>资生甚艰难，<span class="s1">    </span>得少便为足，<span class="s1">    </span>更不愿好者。</p>
<p class="p1">　　不觉内衣里、<span class="s1">    </span>有无价宝珠。<span class="s1">    </span>与珠之亲友，<span class="s1">    </span>后见此贫人，</p>
<p class="p1">　　苦切责之已，<span class="s1">    </span>示以所系珠。<span class="s1">    </span>贫人见此珠，<span class="s1">    </span>其心大欢喜，</p>
<p class="p1">　　富有诸财物，<span class="s1">    </span>五欲而自恣。<span class="s1">    </span>我等亦如是，<span class="s1">    </span>世尊于长夜，</p>
<p class="p1">　　常愍见教化，<span class="s1">    </span>令种无上愿。<span class="s1">    </span>我等无智故，<span class="s1">    </span>不觉亦不知，</p>
<p class="p1">　　得少涅槃分，<span class="s1">    </span>自足不求余。<span class="s1">    </span>今佛觉悟我，<span class="s1">    </span>言非实灭度，</p>
<p class="p1">　　得佛无上慧，<span class="s1">    </span>尔乃为真灭。<span class="s1">    </span>我今从佛闻<span class="s1">    </span>　授记庄严事，</p>
<p class="p1">　　及转次受决，<span class="s1">    </span>身心遍欢喜。</p>
<p class="p1">　　妙法莲华经授学无学人记品第九</p>
<p class="p1">　　尔时阿难、罗侯罗、而作是念：<span class="s1">‘</span>我等每自思惟，设得授记，不亦快乎。<span class="s1">’</span>即从座起，到于佛前，头面礼足，俱白佛言：<span class="s1">‘</span>世尊，我等于此、亦应有分，惟有如来，我等所归。又我等为一切世间天、人、阿修罗、所见知识，阿难常为侍者，护持法藏，罗侯罗是佛之子，若佛见授阿耨多罗三藐三菩提记者，我愿既满，众望亦足。<span class="s1">’</span></p>
<p class="p1">　　尔时学无学声闻弟子二千人，皆从座起，偏袒右肩，到于佛前，一心合掌，瞻仰世尊，如阿难、罗侯罗、所愿，住立一面。尔时佛告阿难：<span class="s1">‘</span>汝于来世、当得作佛，号山海慧自在通王如来、应供、正遍知、明行足、善逝世间解、无上士、调御丈夫、天人师、佛、世尊。当供养六十二亿诸佛，护持法藏，然后得阿耨多罗三藐三菩提。教化二十千万亿恒河沙诸菩萨等，令成阿耨多罗三藐三菩提。国名常立胜幡，其土清净，琉璃为地，劫名妙音遍满。其佛、寿命无量千万亿阿僧祇劫，若人于千万亿无量阿僧祇劫中、算数校计，不能得知。正法住世、倍于寿命，像法住世、复倍正法。阿难，是山海慧自在通王佛，为十方无量千万亿恒河沙等诸佛如来、所共赞叹，称其功德。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　我今僧中说，<span class="s1">    </span>阿难持法者，<span class="s1">    </span>当供养诸佛，<span class="s1">    </span>然后成正觉，</p>
<p class="p1">　　号曰山海慧<span class="s1">    </span>　自在通王佛。<span class="s1">    </span>其国土清净，<span class="s1">    </span>名常立胜幡，</p>
<p class="p1">　　教化诸菩萨，<span class="s1">    </span>其数如恒沙。<span class="s1">    </span>佛有大威德，<span class="s1">    </span>名闻满十方。</p>
<p class="p1">　　寿命无有量，<span class="s1">    </span>以愍众生故。<span class="s1">    </span>正法倍寿命，<span class="s1">    </span>像法复倍是。</p>
<p class="p1">　　如恒河沙等、<span class="s1">    </span>无数诸众生，<span class="s1">    </span>于此佛法中，<span class="s1">    </span>种佛道因缘。</p>
<p class="p1">　　尔时会中新发意菩萨八千人、咸作是念：<span class="s1">‘</span>我等尚不闻诸大菩萨得如是记，有何因缘、而诸声闻得如是决？<span class="s1">’</span></p>
<p class="p1">　　尔时世尊知诸菩萨、心之所念，而告之曰：<span class="s1">‘</span>诸善男子，我与阿难等，于空王佛所、同时发阿耨多罗三藐三菩提心。阿难常乐多闻，我常勤精进。是故我已得成阿耨多罗三藐三菩提，而阿难护持我法，亦护将来诸佛法藏，教化成就诸菩萨众，其本愿如是，故获斯记。<span class="s1">’</span></p>
<p class="p1">　　阿难面于佛前，自闻授记、及国土庄严，所愿具足，心大欢喜，得未曾有。即时忆念过去无量千万亿诸佛法藏，通达无碍，如今所闻，亦识本愿。尔时阿难而说偈言：</p>
<p class="p1">　　世尊甚稀有，<span class="s1">    </span>令我念过去，<span class="s1">    </span>无量诸佛法，<span class="s1">    </span>如今日所闻。</p>
<p class="p1">　　我今无复疑，<span class="s1">    </span>安住于佛道，<span class="s1">    </span>方便为侍者，<span class="s1">    </span>护持诸佛法。</p>
<p class="p1">　　尔时佛告罗侯罗：<span class="s1">‘</span>汝于来世、当得作佛，号蹈七宝华如来、应供、正遍知、明行足、善逝世间解、无上士、调御丈夫、天人师、佛、世尊。当供养十世界微尘等数诸佛如来，常为诸佛而作长子，犹如今也。是蹈七宝华佛，国土庄严，寿命劫数，所化弟子，正法、像法，亦如山海慧自在通王如来无异，亦为此佛而作长子。过是已后，当得阿耨多罗三藐三菩提。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　我为太子时，<span class="s1">    </span>罗侯为长子，<span class="s1">    </span>我今成佛道，<span class="s1">    </span>受法为法子，</p>
<p class="p1">　　于未来世中，<span class="s1">    </span>见无量亿佛，<span class="s1">    </span>皆为其长子，<span class="s1">    </span>一心求佛道。</p>
<p class="p1">　　罗侯罗密行，<span class="s1">    </span>惟我能知之，<span class="s1">    </span>现为我长子，<span class="s1">    </span>以示诸众生。</p>
<p class="p1">　　无量亿千万<span class="s1">    </span>　功德不可数，<span class="s1">    </span>安住于佛法，<span class="s1">    </span>以求无上道。</p>
<p class="p1">　　尔时世尊见学无学二千人，其意柔软，寂然清净，一心观佛。佛告阿难：<span class="s1">‘</span>汝见是学无学二千人否。唯、然，已见。<span class="s1">’‘</span>阿难，是诸人等，当供养五十世界微尘数诸佛如来，恭敬、尊重，护持法藏。末后、同时于十方国、各得成佛，皆同一号，名曰宝相如来、应供、正遍知、明行足、善逝世间解、无上士、调御丈夫、天人师、佛、世尊。寿命一劫。国土庄严，声闻、菩萨、正法、像法、皆悉同等。<span class="s1">’</span></p>
<p class="p1">　　尔时世尊重宣此义，而说偈言：</p>
<p class="p1">　　是二千声闻，<span class="s1">    </span>今于我前住，<span class="s1">    </span>悉皆与授记，<span class="s1">    </span>未来当成佛。</p>
<p class="p1">　　所供养诸佛，<span class="s1">    </span>如上说尘数，<span class="s1">    </span>护持其法藏，<span class="s1">    </span>后当成正觉。</p>
<p class="p1">　　各于十方国，<span class="s1">    </span>悉同一名号，<span class="s1">    </span>俱时坐道场，<span class="s1">    </span>以证无上慧，</p>
<p class="p1">　　皆名为宝相。<span class="s1">    </span>国土及弟子，<span class="s1">    </span>正法与像法，<span class="s1">    </span>悉等无有异。</p>
<p class="p1">　　咸以诸神通、<span class="s1">    </span>度十方众生，<span class="s1">    </span>名闻普周遍，<span class="s1">    </span>渐入于涅槃。</p>
<p class="p1">　　尔时学无学二千人、闻佛授记，欢喜踊跃、而说偈言：</p>
<p class="p1">　　世尊慧灯明，<span class="s1">    </span>我闻授记音，<span class="s1">    </span>心欢喜充满，<span class="s1">    </span>如甘露见灌。</p>
<p class="p1">　　妙法莲华经法师品第十</p>
<p class="p1">　　尔时世尊因药王菩萨、告八万大士：<span class="s1">‘</span>药王，汝见是大众中，无量诸天、龙王、夜叉、乾闼婆、阿修罗、迦楼罗、紧那罗、摩侯罗伽、人与非人、及比丘、比丘尼、优婆塞、优婆夷、求声闻者，求辟支佛者，求佛道者，如是等类，咸于佛前、闻妙法华经一偈一句、乃至一念随喜者，我皆与授记，当得阿耨多罗三藐三菩提。<span class="s1">’</span></p>
<p class="p1">　　佛告药王：<span class="s1">‘</span>又如来灭度之后，若有人闻妙法华经、乃至一偈一句，一念随喜者，我亦与授阿耨多罗三藐三菩提记。若复有人、受持、读诵、解说、书写妙法华经，乃至一偈，于此经卷，敬视如佛，种种供养，华、香、璎珞、末香、涂香、烧香，缯盖、幢幡，衣服、伎乐，乃至合掌恭敬。药王，当知是诸人等、已曾供养十万亿佛，于诸佛所、成就大愿，愍众生故，生此人间。<span class="s1">’</span></p>
<p class="p1">　　<span class="s1">‘</span>药王，若有人问，何等众生，于未来世、当得作佛。应示、是诸人等，于未来世、必得作佛。何以故。若善男子、善女人，于法华经、乃至一句，受持、读诵、解说、书写，种种供养经卷，华、香、璎珞，末香、涂香、烧香，缯盖、幢幡，衣服、伎乐，合掌恭敬，是人、一切世间所应瞻奉，应以如来供养而供养之。当知此人是大菩萨，成就阿耨多罗三藐三菩提，哀愍众生，愿生此间，广演分别妙法华经。何况尽能受持、种种供养者？<span class="s1">’</span></p>
<p class="p1">　　<span class="s1">‘</span>药王，当知是人、自舍清净业报，于我灭度后，愍众生故，生于恶世，广演此经。若是善男子、善女人，我灭度后，能窃为一人说法华经、乃至一句，当知是人、则如来使，如来所遣、行如来事。何况于大众中、广为人说？<span class="s1">’</span></p>
<p class="p1">　　<span class="s1">‘</span>药王，若有恶人，以不善心，于一劫中、现于佛前，常毁骂佛，其罪尚轻，若人以一恶言、毁呰在家出家读诵法华经者，其罪甚重。<span class="s1">’</span></p>
<p class="p1">　　<span class="s1">‘</span>药王，其有读诵法华经者，当知是人、以佛庄严而自庄严，则为如来肩所荷担。其所至方，应随向礼，一心合掌，恭敬、供养，尊重、赞叹，华、香、璎珞，末香、涂香、烧香，缯盖、幢幡，衣服、肴馔，作诸伎乐，人中上供、而供养之，应持天宝、而以散之，天上宝聚，应以奉献。所以者何。是人欢喜说法，须臾闻之，即得究竟阿耨多罗三藐三菩提故。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　若欲住佛道，<span class="s1">    </span>成就自然智，<span class="s1">    </span>常当勤供养，<span class="s1">    </span>受持法华者。</p>
<p class="p1">　　其有欲疾得，<span class="s1">  </span>　一切种智慧，<span class="s1">    </span>当受持是经，<span class="s1">    </span>并供养持者。</p>
<p class="p1">　　若有能受持，<span class="s1">  </span>　妙法华经者，<span class="s1">    </span>当知佛所使，<span class="s1">    </span>愍念诸众生。</p>
<p class="p1">　　诸有能受持，<span class="s1">  </span>　妙法华经者，<span class="s1">    </span>舍于清净土，<span class="s1">    </span>愍众故生此。</p>
<p class="p1">　　当知如是人，<span class="s1">    </span>自在所欲生，<span class="s1">    </span>能于此恶世，<span class="s1">    </span>广说无上法。</p>
<p class="p1">　　应以天华香，<span class="s1">    </span>及天宝衣服，<span class="s1">    </span>天上妙宝聚，<span class="s1">    </span>供养说法者。</p>
<p class="p1">　　吾灭后恶世、<span class="s1">    </span>能持是经者，<span class="s1">    </span>当合掌礼敬，<span class="s1">    </span>如供养世尊，</p>
<p class="p1">　　上馔众甘美、<span class="s1">    </span>及种种衣服、<span class="s1">    </span>供养是佛子，<span class="s1">    </span>冀得须臾闻。</p>
<p class="p1">　　若能于后世、<span class="s1">    </span>受持是经者，<span class="s1">    </span>我遣在人中，<span class="s1">    </span>行于如来事。</p>
<p class="p1">　　若于一劫中，<span class="s1">    </span>常怀不善心，<span class="s1">    </span>作色而骂佛，<span class="s1">    </span>获无量重罪，</p>
<p class="p1">　　其有读诵持、<span class="s1">    </span>是法华经者，<span class="s1">    </span>须臾加恶言，<span class="s1">    </span>其罪复过彼。</p>
<p class="p1">　　有人求佛道，<span class="s1">    </span>而于一劫中，<span class="s1">    </span>合掌在我前，<span class="s1">    </span>以无数偈赞。</p>
<p class="p1">　　由是赞佛故，<span class="s1">    </span>得无量功德，<span class="s1">    </span>叹美持经者、<span class="s1">    </span>其福复过彼。</p>
<p class="p1">　　于八十亿劫，<span class="s1">    </span>以最妙色声、<span class="s1">    </span>及与香味触、<span class="s1">    </span>供养持经者，</p>
<p class="p1">　　如是供养已，<span class="s1">    </span>若得须臾闻，<span class="s1">    </span>则应自欣庆、<span class="s1">    </span>我今获大利。</p>
<p class="p1">　　药王今告汝，<span class="s1">    </span>我所说诸经，<span class="s1">    </span>而于此经中，<span class="s1">    </span>法华最第一。</p>
<p class="p1">　　尔时佛复告药王菩萨摩诃萨：<span class="s1">‘</span>我所说经典、无量千万亿，已说、今说、当说，而于其中，此法华经、最为难信难解。药王，此经是诸佛秘要之藏，不可分布、妄授与人，诸佛世尊之所守护，从昔已来，未曾显说。而此经者，如来现在，犹多怨嫉，况灭度后？<span class="s1">’</span></p>
<p class="p1">　　<span class="s1">‘</span>药王，当知如来灭后，其能书、持、读、诵、供养、为他人说者，如来则为以衣覆之，又为他方现在诸佛之所护念。是人有大信力，及志愿力、诸善根力，当知是人、与如来共宿，则为如来手摩其头。<span class="s1">’</span></p>
<p class="p1">　　<span class="s1">‘</span>药王，在在处处，若说、若读、若诵、若书，若经卷所住处，皆应起七宝塔，极令高广严饰，不需复安舍利。所以者何。此中已有如来全身，此塔、应以一切华、香、璎珞，缯盖、幢幡，伎乐、歌颂，供养、恭敬，尊重、赞叹。若有人得见此塔，礼拜、供养，当知是等、皆近阿耨多罗三藐三菩提。<span class="s1">’</span></p>
<p class="p1">　　<span class="s1">‘</span>药王，多有人、在家出家行菩萨道，若不能得见、闻、读、诵、书、持、供养、是法华经者，当知是人未善行菩萨道，若有得闻是经典者，乃能善行菩萨之道。其有众生、求佛道者，若见、若闻、是法华经，闻已、信解受持者，当知是人、得近阿耨多罗三藐三菩提。<span class="s1">’</span></p>
<p class="p1">　　<span class="s1">‘</span>药王，譬如有人、渴乏需水，于彼高原、穿凿求之，犹见干土，知水尚远，施功不已，转见湿土，遂渐至泥，其心决定、知水必近。菩萨亦复如是，若未闻、未解、未能修习是法华经者，当知是人、去阿耨多罗三藐三菩提尚远，若得闻、解、思惟、修习，必知得近阿耨多罗三藐三菩提。所以者何。一切菩萨阿耨多罗三藐三菩提，皆属此经，此经开方便门，示真实相。是法华经藏，深固幽远，无人能到，今佛教化成就菩萨、而为开示。<span class="s1">’</span></p>
<p class="p1">　　<span class="s1">‘</span>药王，若有菩萨闻是法华经，惊疑、怖畏，当知是为新发意菩萨，若声闻人闻是经，惊疑、怖畏，当知是为增上慢者。药王，若有善男子、善女人，如来灭后，欲为四众说是法华经者，云何应说。是善男子、善女人，入如来室，著如来衣，坐如来座，尔乃应为四众广说斯经。如来室者，一切众生中、大慈悲心是，如来衣者，柔和忍辱心是，如来座者，一切法空是，安住是中，然后以不懈怠心，为诸菩萨及四众、广说是法华经。<span class="s1">’</span></p>
<p class="p1">　　<span class="s1">‘</span>药王，我于余国，遣化人、为其集听法众，亦遣化比丘、比丘尼、优婆塞、优婆夷、听其说法，是诸化人，闻法信受，随顺不逆。若说法者在空闲处，我时广遣天龙、鬼神、乾闼婆、阿修罗、等，听其说法。我虽在异国，时时令说法者得见我身。若于此经忘失句读，我还为说，令得具足。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　欲舍诸懈怠，<span class="s1">    </span>应当听此经，<span class="s1">    </span>是经难得闻，<span class="s1">    </span>信受者亦难。</p>
<p class="p1">　　如人渴需水，<span class="s1">    </span>窄凿于高原，<span class="s1">    </span>犹见干燥土，<span class="s1">    </span>知去水尚远，</p>
<p class="p1">　　渐见湿土泥，<span class="s1">    </span>决定知近水。<span class="s1">    </span>药王汝当知，<span class="s1">    </span>如是诸人等，</p>
<p class="p1">　　不闻法华经，<span class="s1">    </span>去佛智甚远，<span class="s1">    </span>若闻是深经，<span class="s1">    </span>决了声闻法。</p>
<p class="p1">　　是诸经之王，<span class="s1">    </span>闻已谛思惟，<span class="s1">    </span>当知此人等、<span class="s1">    </span>近于佛智慧。</p>
<p class="p1">　　若人说此经，<span class="s1">    </span>应入如来室，<span class="s1">    </span>著于如来衣，<span class="s1">    </span>而坐如来座，</p>
<p class="p1">　　处众无所畏，<span class="s1">    </span>广为分别说。<span class="s1">    </span>大慈悲为室，<span class="s1">    </span>柔和忍辱衣，</p>
<p class="p1">　　诸法空为座，<span class="s1">    </span>处此为说法。<span class="s1">    </span>若说此经时，<span class="s1">    </span>有人恶口骂，</p>
<p class="p1">　　加刀杖瓦石，<span class="s1">    </span>念佛故应忍。<span class="s1">    </span>我千万亿土、<span class="s1">    </span>现净坚固身，</p>
<p class="p1">　　于无量亿劫、<span class="s1">    </span>为众生说法。<span class="s1">    </span>若我灭度后、<span class="s1">    </span>能说此经者，</p>
<p class="p1">　　我遣化四众、<span class="s1">    </span>比丘比丘尼、<span class="s1">    </span>及清信士女、<span class="s1">    </span>供养于法师，</p>
<p class="p1">　　引导诸众生，<span class="s1">    </span>集之令听法。<span class="s1">    </span>若人欲加恶、<span class="s1">    </span>刀杖及瓦石，</p>
<p class="p1">　　则遣变化人、<span class="s1">    </span>为之作卫护。<span class="s1">    </span>若说法之人，<span class="s1">    </span>独在空闲处，</p>
<p class="p1">　　寂寞无人声，<span class="s1">    </span>读诵此经典，<span class="s1">    </span>我尔时为现<span class="s1">    </span>　清净光明身。</p>
<p class="p1">　　若忘失章句，<span class="s1">    </span>为说令通利。<span class="s1">    </span>若人具是德，<span class="s1">    </span>或为四众说，</p>
<p class="p1">　　空处读诵经，<span class="s1">    </span>皆得见我身。<span class="s1">    </span>若人在空闲，<span class="s1">    </span>我遣天龙王、</p>
<p class="p1">　　夜叉鬼神等，<span class="s1">    </span>为作听法众。<span class="s1">    </span>是人乐说法，<span class="s1">    </span>分别无挂碍，</p>
<p class="p1">　　诸佛护念故，<span class="s1">    </span>能令大众喜。<span class="s1">    </span>若亲近法师，<span class="s1">    </span>速得菩萨道，</p>
<p class="p1">　　随顺是师学，<span class="s1">    </span>得见恒沙佛。</p>
<p class="p1">　　妙法莲华经见宝塔品第十一</p>
<p class="p1">　　尔时佛前有七宝塔，高五百由旬，纵广二百五十由旬，从地涌出，住在空中，种种宝物而庄校之。五千栏楯，龛室千万，无数幢幡以为严饰，垂宝璎珞宝铃万亿而悬其上。四面皆出多摩罗跋栴檀之香，充遍世界。其诸幡盖，以金、银、琉璃、砗磲、玛瑙、真珠、玫瑰、七宝合成，高至四天王宫。三十三天、雨天曼陀罗华、供养宝塔。余诸天龙、夜叉、乾闼婆、阿修罗、迦楼罗、紧那罗、摩侯罗伽、人非人、等，千万亿众，以一切华、香、璎珞、幡盖、伎乐，供养宝塔，恭敬、尊重、赞叹。</p>
<p class="p1">　　尔时宝塔中、出大音声，叹言：<span class="s1">‘</span>善哉善哉，释迦牟尼世尊，能以平等大慧教菩萨法、佛所护念、妙法华经、为大众说。如是如是，释迦牟尼世尊，如所说者，皆是真实。<span class="s1">’</span>尔时四众见大宝塔住在空中，又闻塔中所出音声，皆得法喜，怪未曾有，从座而起，恭敬合掌，却住一面。</p>
<p class="p1">　　尔时有菩萨摩诃萨、名大乐说，知一切世间天、人、阿修罗、等，心之所疑，而白佛言，世尊：<span class="s1">‘</span>以何因缘，有此宝塔、从地涌出，又于其中发是音声？<span class="s1">’</span>尔时佛告大乐说菩萨：<span class="s1">‘</span>此宝塔中、有如来全身，乃往过去、东方无量千万亿阿僧祇世界，国名宝净，彼中有佛，号曰多宝。其佛行菩萨道时，作大誓愿：<span class="s1">“</span>若我成佛、灭度之后，于十方国土、有说法华经处，我之塔庙，为听是经故、涌现其前，为作证明，赞言、善哉。<span class="s1">”’</span></p>
<p class="p1">　　<span class="s1">‘</span>彼佛成道已，临灭度时，于天人大众中、告诸比丘，我灭度后，欲供养我全身者，应起一大塔。其佛以神通愿力，十方世界，在在处处、若有说法华经者，彼之宝塔、皆涌出其前，全身在于塔中，赞言：<span class="s1">“</span>善哉善哉。<span class="s1">”’</span></p>
<p class="p1">　　<span class="s1">‘</span>大乐说，今多宝如来塔、闻说法华经故，从地涌出，赞言：<span class="s1">“</span>善哉善哉。<span class="s1">”’</span></p>
<p class="p1">　　是时大乐说菩萨、以如来神力故，白佛言：<span class="s1">‘</span>世尊，我等愿欲见此佛身。<span class="s1">’</span>佛告大乐说菩萨摩诃萨：<span class="s1">‘</span>是多宝佛、有深重愿，若我宝塔、为听法华经故、出于诸佛前时，其有欲以我身示四众者，彼佛分身诸佛、在于十方世界说法，尽还集一处，然后我身乃出现耳。<span class="s1">’</span></p>
<p class="p1">　　<span class="s1">‘</span>大乐说，我分身诸佛、在于十方世界说法者，今应当集。<span class="s1">’</span></p>
<p class="p1">　　大乐说白佛言：<span class="s1">‘</span>世尊，我等亦愿欲见世尊分身诸佛，礼拜供养。<span class="s1">’</span>尔时佛放白毫一光，即见东方五百万亿那由他恒河沙等国土诸佛，彼诸国土，皆以玻璃为地，宝树、宝衣、以为庄严，无数千万亿菩萨、充满其中，遍张宝幔，宝网罗上。彼国诸佛，以大妙音而说诸法，及见无量千万亿菩萨，遍满诸国，为众说法。南西北方、四维、上下、白毫相光所照之处，亦复如是。</p>
<p class="p1">　　尔时十方诸佛、各告众菩萨言：<span class="s1">‘</span>善男子，我今应往娑婆世界、释迦牟尼佛所，并供养多宝如来宝塔。<span class="s1">’</span>时娑婆世界、即变清净，琉璃为地，宝树庄严，黄金为绳、以界八道，无诸聚落、村营、城邑、大海、江河、山川、林薮。烧大宝香，曼陀罗华、遍布其地，以宝网幔，罗覆其上，悬诸宝铃。惟留此会众，移诸天人、置于他土。是时、诸佛各将一大菩萨、以为侍者，至娑婆世界，各到宝树下。一一宝树、高五百由旬，枝、叶、华、果、次第庄严，诸宝树下、皆有师子之座，高五由旬，亦以大宝而校饰之。尔时诸佛、各于此座结跏趺坐。如是展转遍满三千大千世界，而于释迦牟尼佛、一方所分之身，犹故未尽。</p>
<p class="p1">　　时释迦牟尼佛、欲容受所分身诸佛故，八方各更变二百万亿那由他国，皆令清净，无有地狱、饿鬼、畜生、及阿修罗，又移诸天、人、置于他土。所化之国，亦以琉璃为地，宝树庄严，树高五百由旬，枝、叶、华、果、次第严饰，树下皆有宝师子座，高五由旬，种种诸宝以为庄校。亦无大海、江河、及目真邻陀山、摩诃目真邻陀山、铁围山、大铁围山、须弥山、等，诸山王，通为一佛国土。宝地平正，宝交露幔、遍覆其上，悬诸幡盖，烧大宝香，诸天宝华遍布其地。</p>
<p class="p1">　　释迦牟尼佛为诸佛当来坐故，复于八方、各更变二百万亿那由他国，皆令清净，无有地狱、饿鬼、畜生、及阿修罗，又移诸天、人、置于他土。所化之国，亦以琉璃为地，宝树庄严，树高五百由旬，枝、叶、华、果、次第庄严，树下皆有宝师子座，高五由旬，亦以大宝而校饰之。亦无大海、江河、及目真邻陀山、摩诃目真邻陀山、铁围山、大铁围山、须弥山、等，诸山王，通为一佛国土。宝地平正，宝交露幔、遍覆其上，悬诸幡盖，烧大宝香，诸天宝华、遍布其地。</p>
<p class="p1">　　尔时东方释迦牟尼佛所分之身、百千万亿那由他恒河沙等国土中诸佛，各各说法、来集于此，如是次第十方诸佛、皆悉来集，坐于八方，尔时一一方、四百万亿那由他国土诸佛如来、遍满其中。是时、诸佛各在宝树下、坐师子座，皆遣侍者问讯释迦牟尼佛，各赍宝华满掬、而告之言：</p>
<p class="p1">　　<span class="s1">‘</span>善男子，汝往诣耆阇崛山、释迦牟尼佛所，如我辞曰：<span class="s1">“</span>少病、少恼，气力安乐，及菩萨、声闻众、悉安隐否？<span class="s1">”</span>以此宝华、散佛供养，而作是言：<span class="s1">“</span>彼某甲佛，与欲开此宝塔<span class="s1">”</span>，诸佛遣使、亦复如是。<span class="s1">’</span></p>
<p class="p1">　　尔时释迦牟尼佛、见所分身佛悉已来集，各各坐于师子之座，皆闻诸佛与欲同开宝塔。即从座起，住虚空中。一切四众，起立、合掌，一心观佛。于是释迦牟尼佛、以右指开七宝塔户，出大音声，如却关钥、开大城门。即时一切众会，皆见多宝如来、于宝塔中坐师子座，全身不散，如入禅定。又闻其言：<span class="s1">‘</span>善哉善哉，释迦牟尼佛、快说是法华经，我为听是经故、而来至此。<span class="s1">’</span>尔时四众等、见过去无量千万亿劫灭度佛说如是言，叹未曾有，以天宝华聚、散多宝佛及释迦牟尼佛上。</p>
<p class="p1">　　尔时多宝佛、于宝塔中、分半座与释迦牟尼佛，而作是言：<span class="s1">‘</span>释迦牟尼佛、可就此座。<span class="s1">’</span>即时释迦牟尼佛入其塔中，坐其半座，结跏趺坐。尔时、大众见二如来在七宝塔中师子座上、结跏趺坐，各作是念：<span class="s1">‘</span>佛座高远，惟愿如来以神通力，令我等辈、俱处虚空。<span class="s1">’</span>即时释迦牟尼佛、以神通力，接诸大众、皆在虚空。以大音声、普告四众：<span class="s1">‘</span>谁能于此娑婆国土、广说妙法华经，今正是时。如来不久当入涅槃，佛欲以此妙法华经、付嘱有在。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　圣主世尊、<span class="s1">    </span>虽久灭度，<span class="s1">    </span>在宝塔中，<span class="s1">    </span>尚为法来，</p>
<p class="p1">　　诸人云何<span class="s1">    </span>　不勤为法。<span class="s1">    </span>此佛灭度，<span class="s1">  </span>　无央数劫，</p>
<p class="p1">　　处处听法，<span class="s1">    </span>以难遇故。<span class="s1">    </span>彼佛本愿，<span class="s1">    </span>我灭度后，</p>
<p class="p1">　　在在所往，<span class="s1">    </span>常为听法。<span class="s1">    </span>又我分身，<span class="s1">    </span>无量诸佛，</p>
<p class="p1">　　如恒沙等，<span class="s1">    </span>来欲听法。<span class="s1">    </span>及见灭度，<span class="s1">  </span>　多宝如来，</p>
<p class="p1">　　各舍妙土，<span class="s1">    </span>及弟子众、<span class="s1">    </span>天人龙神、<span class="s1">    </span>诸供养事，</p>
<p class="p1">　　令法久住，<span class="s1">    </span>故来至此。<span class="s1">    </span>为坐诸佛，<span class="s1">    </span>以神通力、</p>
<p class="p1">　　移无量众，<span class="s1">    </span>令国清净。<span class="s1">    </span>诸佛各各，<span class="s1">  </span>　诣宝树下，</p>
<p class="p1">　　如清净池、<span class="s1">    </span>莲华庄严。<span class="s1">    </span>其宝树下、<span class="s1">    </span>诸师子座，</p>
<p class="p1">　　佛坐其上，<span class="s1">    </span>光明严饰，<span class="s1">    </span>如夜闇中、<span class="s1">    </span>燃大炬火。</p>
<p class="p1">　　身出妙香，<span class="s1">    </span>遍十方国，<span class="s1">    </span>众生蒙薰，<span class="s1">    </span>喜不自胜，</p>
<p class="p1">　　譬如大风、<span class="s1">    </span>吹小树枝。<span class="s1">    </span>以是方便，<span class="s1">    </span>令法久住。</p>
<p class="p1">　　告诸大众，<span class="s1">    </span>我灭度后，<span class="s1">    </span>谁能护持、<span class="s1">    </span>读说斯经，</p>
<p class="p1">　　今于佛前、<span class="s1">    </span>自说誓言。<span class="s1">    </span>其多宝佛，<span class="s1">    </span>虽久灭度，</p>
<p class="p1">　　以大誓愿、<span class="s1">    </span>而师子吼。<span class="s1">    </span>多宝如来，<span class="s1">    </span>及与我身，</p>
<p class="p1">　　所集化佛，<span class="s1">    </span>当知此意。<span class="s1">    </span>诸佛子等，<span class="s1">    </span>谁能护法，</p>
<p class="p1">　　当发大愿，<span class="s1">    </span>令得久住。<span class="s1">    </span>其有能护，<span class="s1">  </span>　此经法者，</p>
<p class="p1">　　则为供养，<span class="s1">    </span>我及多宝。<span class="s1">    </span>此多宝佛，<span class="s1">    </span>处于宝塔，</p>
<p class="p1">　　常游十方，<span class="s1">    </span>为是经故，<span class="s1">    </span>亦复供养，<span class="s1">    </span>诸来化佛，</p>
<p class="p1">　　庄严光饰、<span class="s1">    </span>诸世界者，<span class="s1">    </span>若说此经，<span class="s1">    </span>则为见我，</p>
<p class="p1">　　多宝如来、<span class="s1">    </span>及诸化佛。<span class="s1">    </span>诸善男子，<span class="s1">    </span>各谛思惟，</p>
<p class="p1">　　此为难事，<span class="s1">    </span>宜发大愿。<span class="s1">    </span>诸余经典，<span class="s1">    </span>数如恒沙，</p>
<p class="p1">　　虽说此等，<span class="s1">    </span>未足为难。<span class="s1">    </span>若接须弥，<span class="s1">    </span>掷置他方，</p>
<p class="p1">　　无数佛土，<span class="s1">    </span>亦未为难。<span class="s1">    </span>若以足指，<span class="s1">  </span>　动大千界，</p>
<p class="p1">　　远掷他国，<span class="s1">    </span>亦未为难。<span class="s1">    </span>若立有顶，<span class="s1">    </span>为众演说，</p>
<p class="p1">　　无量余经，<span class="s1">    </span>亦未为难。<span class="s1">    </span>若佛灭后，<span class="s1">    </span>于恶世中、</p>
<p class="p1">　　能说此经，<span class="s1">    </span>是则为难。<span class="s1">    </span>假使有人，<span class="s1">    </span>手把虚空、</p>
<p class="p1">　　而以游行，<span class="s1">    </span>亦未为难。<span class="s1">    </span>于我灭后，<span class="s1">    </span>若自书持，</p>
<p class="p1">　　若使人书，<span class="s1">    </span>是则为难。<span class="s1">    </span>若以大地，<span class="s1">  </span>　置足甲上，</p>
<p class="p1">　　升于梵天，<span class="s1">    </span>亦未为难。<span class="s1">    </span>佛灭度后，<span class="s1">    </span>于恶世中、</p>
<p class="p1">　　暂读此经，<span class="s1">    </span>是则为难。<span class="s1">    </span>假使劫烧，<span class="s1">    </span>担负干草、</p>
<p class="p1">　　入中不烧，<span class="s1">    </span>亦未为难。<span class="s1">    </span>我灭度后，<span class="s1">    </span>若持此经、</p>
<p class="p1">　　为一人说，<span class="s1">    </span>是则为难。<span class="s1">    </span>若持八万、<span class="s1">  </span>　四千法藏、</p>
<p class="p1">　　十二部经、<span class="s1">    </span>为人演说，<span class="s1">    </span>令诸听者，<span class="s1">    </span>得六神通，</p>
<p class="p1">　　虽能如是，<span class="s1">    </span>亦未为难。<span class="s1">    </span>于我灭后，<span class="s1">    </span>听受此经，</p>
<p class="p1">　　问其义趣，<span class="s1">    </span>是则为难。<span class="s1">    </span>若人说法，<span class="s1">    </span>令千万亿、</p>
<p class="p1">　　无量无数，<span class="s1">  </span>　恒沙众生、<span class="s1">    </span>得阿罗汉，<span class="s1">    </span>具六神通，</p>
<p class="p1">　　虽有是益，<span class="s1">    </span>亦未为难。<span class="s1">    </span>于我灭后，<span class="s1">    </span>若能奉持，</p>
<p class="p1">　　如斯经典，<span class="s1">    </span>是则为难。<span class="s1">    </span>我为佛道，<span class="s1">    </span>于无量土，</p>
<p class="p1">　　从始至今、<span class="s1">    </span>广说诸经，<span class="s1">    </span>而于其中，<span class="s1">    </span>此经第一。</p>
<p class="p1">　　若有能持，<span class="s1">    </span>则持佛身。<span class="s1">    </span>诸善男子，<span class="s1">    </span>于我灭后，</p>
<p class="p1">　　谁能受持、<span class="s1">    </span>读诵此经，<span class="s1">    </span>今于佛前、<span class="s1">    </span>自说誓言。</p>
<p class="p1">　　此经难持，<span class="s1">    </span>若暂持者，<span class="s1">    </span>我则欢喜，<span class="s1">    </span>诸佛亦然，</p>
<p class="p1">　　如是之人，<span class="s1">    </span>诸佛所叹。<span class="s1">    </span>是则勇猛，<span class="s1">    </span>是则精进，</p>
<p class="p1">　　是名持戒、<span class="s1">    </span>行头陀者，<span class="s1">    </span>则为疾得，<span class="s1">  </span>　无上佛道。</p>
<p class="p1">　　能于来世，<span class="s1">  </span>　读持此经，<span class="s1">    </span>是真佛子，<span class="s1">    </span>住淳善地。</p>
<p class="p1">　　佛灭度后，<span class="s1">    </span>能解其义，<span class="s1">    </span>是诸天人、<span class="s1">    </span>世间之眼。</p>
<p class="p1">　　于恐畏世，<span class="s1">    </span>能须臾说，<span class="s1">    </span>一切天人、<span class="s1">    </span>皆应供养。</p>
<p class="p1">　　妙法莲华经提婆达多品第十二</p>
<p class="p1">　　尔时佛告诸菩萨、及天人四众：<span class="s1">‘</span>吾于过去无量劫中，求法华经，无有懈倦。于多劫中、常作国王，发愿求于无上菩提，心不退转。为欲满足六波罗蜜，勤行布施，心无吝惜，象、马、七珍、国、城、妻、子，奴婢、仆从，头、目、髓、脑，身、肉、手、足，不惜躯命。时世人民、寿命无量，为于法故，捐舍国位，委政太子，击鼓宣令、四方求法：<span class="s1">“</span>谁能为我说大乘者，吾当终身供给走使。<span class="s1">”</span>时有仙人、来白王言：<span class="s1">“</span>我有大乘，名妙法莲华经，若不违我，当为宣说。<span class="s1">”</span>王闻仙言，欢喜踊跃，即随仙人、供给所需，采果、汲水，拾薪、设食，乃至以身而为床座，身心无倦。于时奉事、经于千岁，为于法故，精勤给侍，令无所乏。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　我念过去劫，<span class="s1">    </span>为求大法故，<span class="s1">    </span>虽作世国王，<span class="s1">    </span>不贪五欲乐。</p>
<p class="p1">　　捶钟告四方，<span class="s1">    </span>谁有大法者，<span class="s1">    </span>若为我解说，<span class="s1">    </span>身当为奴仆。</p>
<p class="p1">　　时有阿私仙，<span class="s1">    </span>来白于大王，<span class="s1">    </span>我有微妙法，<span class="s1">    </span>世间所稀有，</p>
<p class="p1">　　若能修行者，<span class="s1">    </span>吾当为汝说。<span class="s1">    </span>时王闻仙言，<span class="s1">    </span>心生大喜悦，</p>
<p class="p1">　　即便随仙人，<span class="s1">    </span>供给于所需。<span class="s1">    </span>采薪及果蓏，<span class="s1">    </span>随时恭敬与，</p>
<p class="p1">　　情存妙法故，<span class="s1">    </span>身心无懈倦。<span class="s1">    </span>普为诸众生，<span class="s1">    </span>勤求于大法，</p>
<p class="p1">　　亦不为己身、<span class="s1">    </span>及以五欲乐。<span class="s1">    </span>故为大国王，<span class="s1">    </span>勤求获此法，</p>
<p class="p1">　　遂致得成佛，<span class="s1">    </span>今故为汝说。</p>
<p class="p1">　　佛告诸比丘：<span class="s1">‘</span>尔时王者，则我身是。时仙人者，今提婆达多是。由提婆达多善知识故，令我具足六波罗蜜，慈悲喜舍，三十二相，八十种好，紫磨金色，十力、四无所畏、四摄法、十八不共、神通道力，成等正觉，广度众生，皆因提婆达多善知识故。<span class="s1">’</span></p>
<p class="p1">　　告诸四众：<span class="s1">‘</span>提婆达多却后过无量劫，当得成佛，号曰天王如来、应供、正遍知、明行足、善逝世间解、无上士、调御丈夫、天人师、佛、世尊。世界名天道。时天王佛、住世二十中劫，广为众生说于妙法，恒河沙众生得阿罗汉果，无量众生发缘觉心，恒河沙众生发无上道心，得无生忍，至不退转。<span class="s1">’</span></p>
<p class="p1">　　<span class="s1">‘</span>时天王佛般涅槃后，正法住世二十中劫。全身舍利、起七宝塔，高六十由旬，纵广四十由旬，诸天人民，悉以杂华、末香、烧香、涂香，衣服、璎珞、幢幡、宝盖，伎乐、歌颂，礼拜、供养七宝妙塔。无量众生、得阿罗汉果，无量众生、悟辟支佛，不可思议众生、发菩提心，至不退转。<span class="s1">’</span></p>
<p class="p1">　　佛告诸比丘：<span class="s1">‘</span>未来世中，若有善男子、善女人，闻妙法华经提婆达多品，净心信敬，不生疑惑者，不堕地狱、饿鬼、畜生，生十方佛前，所生之处，常闻此经。若生人天中，受胜妙乐，若在佛前，莲华化生。<span class="s1">’</span></p>
<p class="p1">　　于时下方多宝世尊、所从菩萨，名曰智积，白多宝佛：<span class="s1">‘</span>当还本土。<span class="s1">’</span>释迦牟尼佛告智积曰：<span class="s1">‘</span>善男子，且待须臾，此有菩萨、名文殊师利，可与相见，论说妙法，可还本土。<span class="s1">’</span></p>
<p class="p1">　　尔时文殊师利、坐千叶莲华，大如车轮，俱来菩萨亦坐宝莲华，从于大海娑竭罗龙宫、自然涌出，住虚空中，诣灵鹫山，从莲华下，至于佛所，头面敬礼二世尊足。修敬已毕，往智积所，共相慰问，却坐一面。</p>
<p class="p1">　　智积菩萨问文殊师利：<span class="s1">‘</span>仁往龙宫，所化众生，其数几何？<span class="s1">’</span>文殊师利言：<span class="s1">‘</span>其数无量，不可称计，非口所宣，非心所测，且待须臾，自当证知。<span class="s1">’</span>所言未竟，无数菩萨、坐宝莲华，从海涌出，诣灵鹫山，住虚空中。此诸菩萨，皆是文殊师利之所化度，具菩萨行，皆共论说六波罗蜜。本声闻人、在虚空中说声闻行，今皆修行大乘空义。文殊师利谓智积曰：<span class="s1">‘</span>于海教化，其事如是。<span class="s1">’</span>尔时智积菩萨，以偈赞曰：</p>
<p class="p1">　　大智德勇健，<span class="s1">    </span>化度无量众，<span class="s1">    </span>今此诸大会、<span class="s1">    </span>及我皆已见。</p>
<p class="p1">　　演畅实相义，<span class="s1">    </span>开阐一乘法，<span class="s1">    </span>广导诸众生，<span class="s1">    </span>令速成菩提，</p>
<p class="p1">　　文殊师利言：<span class="s1">‘</span>我于海中，惟常宣说妙法华经。<span class="s1">’</span>智积问文殊师利言：<span class="s1">‘</span>此经甚深微妙，诸经中宝，世所稀有，颇有众生、勤加精进，修行此经，速得佛否？<span class="s1">’</span>文殊师利言：<span class="s1">‘</span>有裟竭罗龙王女，年始八岁，智慧利根，善知众生诸根行业，得陀罗尼，诸佛所说甚深秘藏，悉能受持。深入禅定，了达诸法，于刹那顷、发菩提心，得不退转，辩才无碍。慈念众生、犹如赤子，功德具足，心念口演，微妙广大，慈悲仁让，志意和雅，能至菩提。<span class="s1">’</span></p>
<p class="p1">　　智积菩萨言：<span class="s1">‘</span>我见释迦如来，于无量劫、难行苦行，积功累德，求菩提道，未曾止息。观三千大千世界，乃至无有如芥子许、非是菩萨舍身命处，为众生故，然后乃得成菩提道。不信此女于须臾顷、便成正觉。<span class="s1">’</span>言论未讫，时龙王女、忽现于前，头面礼敬，却住一面，以偈赞曰：</p>
<p class="p1">　　深达罪福相，<span class="s1">    </span>遍照于十方，<span class="s1">    </span>微妙净法身，<span class="s1">    </span>具相三十二，</p>
<p class="p1">　　以八十种好、<span class="s1">    </span>用庄严法身。<span class="s1">    </span>天人所戴仰，<span class="s1">    </span>龙神咸恭敬，</p>
<p class="p1">　　一切众生类，<span class="s1">    </span>无不宗奉者。<span class="s1">    </span>又闻成菩提，<span class="s1">    </span>唯佛当证知，</p>
<p class="p1">　　我阐大乘教，<span class="s1">    </span>度脱苦众生。</p>
<p class="p1">　　时舍利弗语龙女言：<span class="s1">‘</span>汝谓不久得无上道，是事难信。所以者何。女身垢秽，非是法器，云何能得无上菩提。佛道悬旷，经无量劫、勤苦积行，具修诸度，然后乃成。又女人身、犹有五障，一者、不得作梵天王，二者、帝释，三者、魔王，四者、转轮圣王，五者、佛身，云何女身速得成佛？<span class="s1">’</span></p>
<p class="p1">　　尔时龙女有一宝珠，价值三千大千世界，持以上佛。佛即受之。龙女谓智积菩萨、尊者舍利弗言：<span class="s1">‘</span>我献宝珠，世尊纳受，是事疾否？<span class="s1">’</span>答言：<span class="s1">‘</span>甚疾。<span class="s1">’</span>女言：<span class="s1">‘</span>以汝神力、观我成佛，复速于此。<span class="s1">’</span>当时众会，皆见龙女、忽然之间、变成男子，具菩萨行，即往南方无垢世界，坐宝莲华，成等正觉，三十二相、八十种好，普为十方一切众生、演说妙法。尔时娑婆世界、菩萨、声闻、天龙八部、人与非人，皆遥见彼龙女成佛，普为时会人天说法，心大欢喜，悉遥敬礼。无量众生、闻法解悟，得不退转，无量众生、得受道记，无垢世界、六反震动，娑婆世界、三千众生住不退地、三千众生发菩提心、而得受记。智积菩萨、及舍利弗，一切众会，默然信受。</p>
<p class="p1">　　妙法莲华经劝持品第十三</p>
<p class="p1">　　尔时药王菩萨摩诃萨、及大乐说菩萨摩诃萨、与二万菩萨眷属俱，皆于佛前、作是誓言：<span class="s1">‘</span>惟愿世尊不以为虑，我等于佛灭后，当奉持、读诵、说此经典。后恶世众生，善根转少，多增上慢，贪利供养，增不善根，远离解脱。虽难可教化，我等当起大忍力，读诵此经，持说、书写、种种供养、不惜身命。<span class="s1">’</span></p>
<p class="p1">　　尔时众中五百阿罗汉得受记者、白佛言：<span class="s1">‘</span>世尊，我等亦自誓愿，于异国土、广说此经。<span class="s1">’</span>复有学无学八千人、得受记者，从座而起，合掌向佛、作是誓言：<span class="s1">‘</span>世尊，我等亦当于他国土、广说此经。所以者何。是娑婆国中、人多敝恶，怀增上慢，功德浅薄、嗔浊、谄曲，心不实故。<span class="s1">’</span></p>
<p class="p1">　　尔时佛姨母摩诃波阇波提比丘尼、与学无学比丘尼六千人俱，从座而起，一心合掌，瞻仰尊颜，目不暂舍。于时世尊告憍昙弥：<span class="s1">‘</span>何故忧色而视如来，汝心、将无谓我不说汝名，授阿耨多罗三藐三菩提记耶？<span class="s1">’</span></p>
<p class="p1">　　<span class="s1">‘</span>憍昙弥，我先总说、一切声闻皆已授记，今汝欲知记者，将来之世，当于六万八千亿诸佛法中、为大法师。及六千学无学比丘尼、俱为法师。汝如是渐渐具菩萨道，当得作佛，号一切众生喜见如来、应供、正遍知、明行足、善逝世间解、无上士、调御丈夫、天人师、佛、世尊。憍昙弥，是一切众生喜见佛、及六千菩萨，转次授记、得阿耨多罗三藐三菩提。<span class="s1">’</span></p>
<p class="p1">　　尔时罗侯罗母耶输陀罗比丘尼作是念：<span class="s1">‘</span>世尊于授记中，独不说我名。<span class="s1">’</span>佛告耶输陀罗：<span class="s1">‘</span>汝于来世百千万亿诸佛法中、修菩萨行，为大法师，渐具佛道。于善国中、当得作佛，号具足千万光相如来、应供、正遍知、明行足、善逝世间解、无上士、调御丈夫、天人师、佛、世尊。佛寿无量阿僧祇劫。<span class="s1">’</span></p>
<p class="p1">　　尔时摩诃波阇波提比丘尼、及耶输陀罗比丘尼、并其眷属，皆大欢喜，得未曾有，即于佛前而说偈言：</p>
<p class="p1">　　世尊导师，<span class="s1">    </span>安隐天人，<span class="s1">    </span>我等闻记，<span class="s1">    </span>心安具足。</p>
<p class="p1">　　诸比丘尼说是偈已，白佛言：<span class="s1">‘</span>世尊，我等亦能于他方国土、广宣此经。<span class="s1">’</span>尔时世尊视八十万亿那由他诸菩萨摩诃萨。是诸菩萨，皆是阿惟越致，转不退法轮，得诸陀罗尼。即从座起，至于佛前，一心合掌，而作是念：<span class="s1">‘</span>若世尊告敕我等、持说此经者，当如佛教，广宣斯法。<span class="s1">’</span>复作是念：<span class="s1">‘</span>佛今默然、不见告敕，我当云何？<span class="s1">’</span></p>
<p class="p1">　　时诸菩萨敬顺佛意，并欲自满本愿，便于佛前、作师子吼，而发誓言：<span class="s1">‘</span>世尊，我等于如来灭后，周旋往返十方世界，能令众生书写此经，受持、读诵，解说其义，如法修行，正忆念，皆是佛之威力，惟愿世尊，在于他方、遥见守护。<span class="s1">’</span>即时诸菩萨俱同发声、而说偈言：</p>
<p class="p1">　　惟愿不为虑，<span class="s1">    </span>于佛灭度后，<span class="s1">    </span>恐怖恶世中，<span class="s1">    </span>我等当广说。</p>
<p class="p1">　　有诸无智人，<span class="s1">    </span>恶口骂詈等，<span class="s1">    </span>及加刀杖者，<span class="s1">    </span>我等皆当忍。</p>
<p class="p1">　　恶世中比丘，<span class="s1">    </span>邪智心谄曲，<span class="s1">    </span>未得谓为得，<span class="s1">    </span>我慢心充满。</p>
<p class="p1">　　或有阿练若，<span class="s1">    </span>纳衣在空闲，<span class="s1">    </span>自谓行真道，<span class="s1">    </span>轻贱人间者。</p>
<p class="p1">　　贪著利养故，<span class="s1">    </span>与白衣说法，<span class="s1">    </span>为世所恭敬、<span class="s1">    </span>如六通罗汉。</p>
<p class="p1">　　是人怀恶心，<span class="s1">    </span>常念世俗事，<span class="s1">    </span>假名阿练若，<span class="s1">    </span>好出我等过，</p>
<p class="p1">　　而作如是言，<span class="s1">    </span>此诸比丘等，<span class="s1">    </span>为贪利养故、<span class="s1">    </span>说外道论议，</p>
<p class="p1">　　自作此经典，<span class="s1">    </span>诳惑世间人，<span class="s1">    </span>为求名闻故。<span class="s1">    </span>分别于是经，</p>
<p class="p1">　　常在大众中、<span class="s1">    </span>欲毁我等故，<span class="s1">    </span>向国王大臣、<span class="s1">    </span>婆罗门居士、</p>
<p class="p1">　　及余比丘众，<span class="s1">    </span>诽谤说我恶，<span class="s1">    </span>谓是邪见人、<span class="s1">    </span>说外道论议。</p>
<p class="p1">　　我等敬佛故，<span class="s1">    </span>悉忍是诸恶。<span class="s1">    </span>为斯所轻言、<span class="s1">    </span>汝等皆是佛，</p>
<p class="p1">　　如此轻慢言，<span class="s1">    </span>皆当忍受之。<span class="s1">    </span>浊劫恶世中，<span class="s1">    </span>多有诸恐怖，</p>
<p class="p1">　　恶鬼入其身，<span class="s1">    </span>骂詈毁辱我。<span class="s1">    </span>我等敬信佛，<span class="s1">    </span>当著忍辱铠，</p>
<p class="p1">　　为说是经故，<span class="s1">    </span>忍此诸难事。<span class="s1">    </span>我不爱身命，<span class="s1">    </span>但惜无上道，</p>
<p class="p1">　　我等于来世，<span class="s1">    </span>护持佛所嘱，<span class="s1">    </span>世尊自当知。<span class="s1">    </span>浊世恶比丘，</p>
<p class="p1">　　不知佛方便、<span class="s1">    </span>随宜所说法，<span class="s1">    </span>恶口而颦蹙，<span class="s1">    </span>数数见摈出，</p>
<p class="p1">　　远离于塔寺。<span class="s1">    </span>如是等众恶，<span class="s1">    </span>念佛告敕故，<span class="s1">    </span>皆当忍是事。</p>
<p class="p1">　　诸聚落城邑，<span class="s1">    </span>其有求法者，<span class="s1">    </span>我皆到其所，<span class="s1">    </span>说佛所嘱法。</p>
<p class="p1">　　我是世尊使，<span class="s1">    </span>处众无所畏，<span class="s1">    </span>我当善说法，<span class="s1">    </span>愿佛安隐住。</p>
<p class="p1">　　我于世尊前、<span class="s1">    </span>诸来十方佛，<span class="s1">    </span>发如是誓言，<span class="s1">    </span>佛自知我心。</p>
<p class="p1">　　妙法莲华经卷第五</p>
<p class="p1">　　后秦龟兹国三藏法师鸠摩罗什奉诏译</p>
<p class="p1">　　妙法莲华经安乐行品第十四</p>
<p class="p1">　　尔时文殊师利法王子菩萨摩诃萨、白佛言：<span class="s1">‘</span>世尊，是诸菩萨，甚为稀有，敬顺佛故，发大誓愿，于后恶世、护持读说是法华经。世尊，菩萨摩诃萨、于后恶世、云何能说是经。<span class="s1">’</span>佛告文殊师利：<span class="s1">‘</span>若菩萨摩诃萨，于后恶世、欲说是经，当安住四法。一者、安住菩萨行处及亲近处，能为众生演说是经。<span class="s1">’</span></p>
<p class="p1">　　<span class="s1">‘</span>文殊师利，云何名菩萨摩诃萨行处，若菩萨摩诃萨住忍辱地，柔和善顺、而不卒暴，心亦不惊，又复于法、无所行，而观诸法如实相，亦不行、不分别，是名菩萨摩诃萨行处。<span class="s1">’</span></p>
<p class="p1">　　<span class="s1">‘</span>云何名菩萨摩诃萨亲近处。菩萨摩诃萨不亲近国王、王子、大臣、官长，不亲近诸外道梵志、尼犍子等，及造世俗文笔、赞咏外书，及路伽耶陀、逆路伽耶陀者，亦不亲近诸有凶戏、相叉相扑、及那罗等种种变现之戏，又不亲近旃陀罗、及畜猪羊鸡狗、畋猎渔捕、诸恶律仪。如是人等、或时来者，则为说法，无所希望。又不亲近求声闻比丘、比丘尼、优婆塞、优婆夷，亦不问讯。若于房中，若经行处，若在讲堂中，不共住止。或时来者，随宜说法，无所希求。<span class="s1">’</span></p>
<p class="p1">　　<span class="s1">‘</span>文殊师利，又菩萨摩诃萨不应于女人身、取能生欲想相，而为说法，亦不乐见。若入他家，不与小女、处女、寡女等共语。亦复不近五种不男之人、以为亲厚，不独入他家，若有因缘、须独入时，但一心念佛。若为女人说法，不露齿笑，不现胸臆，乃至为法、犹不亲厚，况复余事。不乐畜年少弟子、沙弥、小儿，亦不乐与同师。常好坐禅，在于闲处、修摄其心。文殊师利，是名初亲近处。<span class="s1">’</span></p>
<p class="p1">　　<span class="s1">‘</span>复次、菩萨摩诃萨观一切法空，如实相，不颠倒，不动，不退，不转，如虚空，无所有性。一切语言道断，不生、不出、不起，无名、无相，实无所有，无量、无边，无碍、无障，但以因缘有，从颠倒生，故说。常乐观如是法相，是名菩萨摩诃萨第二亲近处。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　若有菩萨，<span class="s1">    </span>于后恶世，<span class="s1">    </span>无怖畏心，<span class="s1">    </span>欲说是经，</p>
<p class="p1">　　应入行处、<span class="s1">    </span>及亲近处。<span class="s1">    </span>常离国王、<span class="s1">    </span>及国王子、</p>
<p class="p1">　　大臣官长，<span class="s1">    </span>凶险戏者，<span class="s1">    </span>及旃陀罗、<span class="s1">    </span>外道梵志。</p>
<p class="p1">　　亦不亲近，<span class="s1">  </span>　增上慢人，<span class="s1">    </span>贪著小乘、<span class="s1">    </span>三藏学者，</p>
<p class="p1">　　破戒比丘，<span class="s1">    </span>名字罗汉。<span class="s1">    </span>及比丘尼，<span class="s1">  </span>　好戏笑者，</p>
<p class="p1">　　深著五欲，<span class="s1">    </span>求现灭度，<span class="s1">    </span>诸优婆夷，<span class="s1">    </span>皆勿亲近。</p>
<p class="p1">　　若是人等、<span class="s1">    </span>以好心来，<span class="s1">    </span>到菩萨所、<span class="s1">    </span>为闻佛道、</p>
<p class="p1">　　菩萨则以，<span class="s1">    </span>无所畏心，<span class="s1">    </span>不怀希望、<span class="s1">    </span>而为说法。</p>
<p class="p1">　　寡女处女、<span class="s1">    </span>及诸不男，<span class="s1">    </span>皆勿亲近、<span class="s1">    </span>以为亲厚。</p>
<p class="p1">　　亦莫亲近，<span class="s1">  </span>　屠儿魁脍，<span class="s1">    </span>畋猎渔捕，<span class="s1">    </span>为利杀害，</p>
<p class="p1">　　贩肉自活，<span class="s1">    </span>炫卖女色，<span class="s1">    </span>如是之人，<span class="s1">    </span>皆勿亲近。</p>
<p class="p1">　　凶险相扑，<span class="s1">    </span>种种嬉戏，<span class="s1">    </span>诸淫女等，<span class="s1">    </span>尽勿亲近。</p>
<p class="p1">　　莫独屏处、<span class="s1">    </span>为女说法，<span class="s1">    </span>若说法时，<span class="s1">    </span>无得戏笑。</p>
<p class="p1">　　入里乞食，<span class="s1">    </span>将一比丘，<span class="s1">    </span>若无比丘，<span class="s1">    </span>一心念佛。</p>
<p class="p1">　　是则名为，<span class="s1">    </span>行处近处，<span class="s1">    </span>以此二处，<span class="s1">    </span>能安乐说。</p>
<p class="p1">　　又复不行，<span class="s1">  </span>　上中下法，<span class="s1">    </span>有为无为，<span class="s1">    </span>实不实法，</p>
<p class="p1">　　亦不分别，<span class="s1">  </span>　是男是女，<span class="s1">    </span>不得诸法，<span class="s1">    </span>不知不见，</p>
<p class="p1">　　是则名为，<span class="s1">    </span>菩萨行处。<span class="s1">    </span>一切诸法，<span class="s1">    </span>空无所有，</p>
<p class="p1">　　无有常住，<span class="s1">    </span>亦无起灭，<span class="s1">    </span>是名智者，<span class="s1">    </span>所亲近处。</p>
<p class="p1">　　颠倒分别，<span class="s1">  </span>　诸法有无，<span class="s1">    </span>是实非实，<span class="s1">    </span>是生非生。</p>
<p class="p1">　　在于闲处、<span class="s1">    </span>修摄其心，<span class="s1">    </span>安住不动，<span class="s1">    </span>如须弥山。</p>
<p class="p1">　　观一切法、<span class="s1">    </span>皆无所有、<span class="s1">    </span>犹如虚空，<span class="s1">    </span>无有坚固、</p>
<p class="p1">　　不生不出，<span class="s1">    </span>不动不退，<span class="s1">    </span>常住一相，<span class="s1">    </span>是名近处。</p>
<p class="p1">　　若有比丘，<span class="s1">    </span>于我灭后，<span class="s1">    </span>入是行处、<span class="s1">    </span>及亲近处，</p>
<p class="p1">　　说斯经时，<span class="s1">    </span>无有怯弱。<span class="s1">    </span>菩萨有时、<span class="s1">    </span>入于静室，</p>
<p class="p1">　　以正忆念、<span class="s1">    </span>随义观法。<span class="s1">    </span>从禅定起。<span class="s1">    </span>为诸国王、</p>
<p class="p1">　　王子臣民、<span class="s1">    </span>婆罗门等，<span class="s1">    </span>开化演畅，<span class="s1">    </span>说斯经典，</p>
<p class="p1">　　其心安隐，<span class="s1">    </span>无有怯弱。<span class="s1">    </span>文殊师利，<span class="s1">    </span>是名菩萨，</p>
<p class="p1">　　安住初法，<span class="s1">    </span>能于后世、<span class="s1">    </span>说法华经。</p>
<p class="p1">　　<span class="s1">‘</span>又、文殊师利，如来灭后，于末法中、欲说是经，应住安乐行。若口宣说、若读经时，不乐说人、及经典过。亦不轻慢诸余法师，不说他人好恶、长短。于声闻人，亦不称名说其过恶，亦不称名赞叹其美，又亦不生怨嫌之心。善修如是安乐心故，诸有听者、不逆其意，有所难问，不以小乘法答，但以大乘而为解说，令得一切种智。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　菩萨常乐<span class="s1">    </span>　安隐说法，<span class="s1">    </span>于清净地、<span class="s1">    </span>而施床座，</p>
<p class="p1">　　以油涂身，<span class="s1">    </span>澡浴尘秽，<span class="s1">    </span>著新净衣，<span class="s1">    </span>内外俱净。</p>
<p class="p1">　　安处法座，<span class="s1">    </span>随问为说。<span class="s1">    </span>若有比丘、<span class="s1">    </span>及比丘尼，</p>
<p class="p1">　　诸优婆塞、<span class="s1">    </span>及优婆夷，<span class="s1">    </span>国王王子、<span class="s1">    </span>群臣士民，</p>
<p class="p1">　　以微妙义，<span class="s1">    </span>和颜为说。<span class="s1">    </span>若有难问，<span class="s1">    </span>随义而答。</p>
<p class="p1">　　因缘譬喻，<span class="s1">    </span>敷演分别、<span class="s1">    </span>以是方便，<span class="s1">    </span>皆使发心，</p>
<p class="p1">　　渐渐增益、<span class="s1">    </span>入于佛道。<span class="s1">    </span>除懒惰意、<span class="s1">    </span>及懈怠想，</p>
<p class="p1">　　离诸忧恼，<span class="s1">    </span>慈心说法。<span class="s1">    </span>昼夜常说，<span class="s1">  </span>　无上道教，</p>
<p class="p1">　　以诸因缘、<span class="s1">    </span>无量譬喻、<span class="s1">    </span>开示众生，<span class="s1">    </span>咸令欢喜。</p>
<p class="p1">　　衣服卧具，<span class="s1">    </span>饮食医药，<span class="s1">    </span>而于其中，<span class="s1">    </span>无所希望。</p>
<p class="p1">　　但一心念，<span class="s1">    </span>说法因缘、<span class="s1">    </span>愿成佛道，<span class="s1">    </span>令众亦尔，</p>
<p class="p1">　　是则大利、<span class="s1">    </span>安乐供养。<span class="s1">    </span>我灭度后，<span class="s1">    </span>若有比丘、</p>
<p class="p1">　　能演说斯<span class="s1">    </span>　妙法华经，<span class="s1">    </span>心无嫉恚、<span class="s1">    </span>诸恼障碍，</p>
<p class="p1">　　亦无忧愁、<span class="s1">    </span>及骂詈者，<span class="s1">    </span>又无怖畏<span class="s1">    </span>　加刀杖等，</p>
<p class="p1">　　亦无摈出，<span class="s1">    </span>安住忍故。<span class="s1">    </span>智者如是，<span class="s1">  </span>　善修其心，</p>
<p class="p1">　　能住安乐，<span class="s1">    </span>如我上说。<span class="s1">    </span>其人功德，<span class="s1">    </span>千万亿劫、</p>
<p class="p1">　　算数譬喻、<span class="s1">    </span>说不能尽。</p>
<p class="p1">　　<span class="s1">‘</span>又、文殊师利菩萨摩诃萨，于后末世、法欲灭时，受持、读诵、斯经典者，无怀嫉妒谄诳之心，亦勿轻骂学佛道者、求其长短。若比丘、比丘尼、优婆塞、优婆夷，求声闻者，求辟支佛者，求菩萨道者，无得恼之，令其疑悔。语其人言：<span class="s1">“</span>汝等去道甚远，终不能得一切种智，所以者何？汝是放逸之人，于道懈怠故。<span class="s1">”</span>又亦不应戏论诸法，有所诤竞。当于一切众生、起大悲想，于诸如来、起慈父想，于诸菩萨、起大师想，于十方诸大菩萨，常应深心、恭敬礼拜。于一切众生，平等说法，以顺法故，不多不少，乃至深爱法者、亦不为多说。<span class="s1">’</span></p>
<p class="p1">　　<span class="s1">‘</span>文殊师利，是菩萨摩诃萨，于后末世、法欲灭时，有成就是第三安乐行者，说是法时，无能恼乱，得好同学、共读诵是经，亦得大众而来听受，听已、能持，持已、能诵，诵已、能说，说已、能书，若使人书，供养经卷，恭敬、尊重、赞叹。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　若欲说是经，<span class="s1">    </span>当舍嫉恚慢、<span class="s1">    </span>谄诳邪伪心，<span class="s1">    </span>常修质直行，</p>
<p class="p1">　　不轻蔑于人，<span class="s1">    </span>亦不戏论法，<span class="s1">    </span>不令他疑悔，<span class="s1">    </span>云汝不得佛。</p>
<p class="p1">　　是佛子说法，<span class="s1">    </span>常柔和能忍，<span class="s1">    </span>慈悲于一切，<span class="s1">    </span>不生懈怠心。</p>
<p class="p1">　　十方大菩萨，<span class="s1">    </span>愍众故行道，<span class="s1">    </span>应生恭敬心，<span class="s1">    </span>是则我大师。</p>
<p class="p1">　　于诸佛世尊，<span class="s1">    </span>生无上父想，<span class="s1">    </span>破于憍慢心，<span class="s1">    </span>说法无障碍，</p>
<p class="p1">　　第三法如是，<span class="s1">    </span>智者应守护，<span class="s1">    </span>一心安乐行，<span class="s1">    </span>无量众所敬。</p>
<p class="p1">　　<span class="s1">‘</span>又、文殊师利，菩萨摩诃萨，于后末世、法欲灭时，有持是法华经者，于在家出家人中、生大慈心，于非菩萨人中、生大悲心，应作是念：<span class="s1">“</span>如是之人，则为大失。如来方便随宜说法，不闻不知不觉、不问不信不解，其人虽不问不信不解是经，我得阿耨多罗三藐三菩提时，随在何地，以神通力、智慧力、引之，令得住是法中。<span class="s1">”</span>文殊师利，是菩萨摩诃萨，于如来灭后、有成就此第四法者，说是法时，无有过失，常为比丘、比丘尼、优婆塞、优婆夷、国王、王子、大臣、人民、婆罗门、居士、等，供养、恭敬、尊重、赞叹。虚空诸天、为听法故，亦常随侍，若在聚落、城邑、空闲林中，有人来、欲难问者，诸天昼夜、常为法故而卫护之，能令听者皆得欢喜。所以者何。此经是一切过去未来现在诸佛、神力所护故。文殊师利，是法华经，于无量国中、乃至名字不可得闻，何况得见、受持读诵？<span class="s1">’</span></p>
<p class="p1">　　<span class="s1">‘</span>文殊师利，譬如强力转轮圣王，欲以威势降伏诸国，而诸小王不顺其命，时转轮王、起种种兵而往讨罚。王见兵众、战有功者，即大欢喜，随功赏赐，或与田宅、聚落、城邑，或与衣服、严身之具，或与种种珍宝，金银、琉璃，砗磲、玛瑙，珊瑚、琥珀，象、马、车乘，奴婢、人民，惟髻中明珠、不以与之。所以者何。独王顶上有此一珠，若以与之，王诸眷属、必大惊怪。<span class="s1">’</span></p>
<p class="p1">　　<span class="s1">‘</span>文殊师利，如来亦复如是，以禅定智慧力、得法国土，王于三界，而诸魔王不肯顺伏。如来贤圣诸将、与之共战，其有功者，心亦欢喜，于四众中、为说诸经，令其心悦，赐以禅定、解脱、无漏根力、诸法之财，又复赐与涅槃之城，言得灭度，引导其心，令皆欢喜，而不为说是法华经。<span class="s1">’</span></p>
<p class="p1">　　<span class="s1">‘</span>文殊师利，如转轮王、见诸兵众有大功者，心甚欢喜，以此难信之珠、久在髻中，不妄与人，而今与之。如来亦复如是，于三界中、为大法王，以法教化一切众生、见贤圣军，与五阴魔、烦恼魔、死魔、共战，有大功勋，灭三毒，出三界，破魔网，尔时如来亦大欢喜，此法华经，能令众生至一切智，一切世间、多怨难信，先所未说，而今说之。<span class="s1">’</span></p>
<p class="p1">　　<span class="s1">‘</span>文殊师利，此法华经，是诸如来第一之说，于诸说中、最为甚深，末后赐与，如彼强力之王、久护明珠，今乃与之。文殊师利，此法华经，诸佛如来秘密之藏，于诸经中、最在其上，长夜守护，不妄宣说，始于今日、乃与汝等而敷演之。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　常行忍辱，<span class="s1">    </span>哀愍一切，<span class="s1">    </span>乃能演说，<span class="s1">    </span>佛所赞经。</p>
<p class="p1">　　后末世时、<span class="s1">    </span>持此经者，<span class="s1">    </span>于家出家、<span class="s1">    </span>及非菩萨，</p>
<p class="p1">　　应生慈悲，<span class="s1">    </span>斯等不闻，<span class="s1">  </span>　不信是经，<span class="s1">    </span>则为大失。</p>
<p class="p1">　　我得佛道，<span class="s1">    </span>以诸方便、<span class="s1">    </span>为说此法，<span class="s1">    </span>令住其中。</p>
<p class="p1">　　譬如强力<span class="s1">    </span>　转轮之王，<span class="s1">    </span>兵战有功，<span class="s1">    </span>赏赐诸物，</p>
<p class="p1">　　象马车乘，<span class="s1">    </span>严身之具，<span class="s1">    </span>及诸田宅，<span class="s1">    </span>聚落城邑，</p>
<p class="p1">　　或与衣服、<span class="s1">    </span>种种珍宝，<span class="s1">    </span>奴婢财物，<span class="s1">    </span>欢喜赐与。</p>
<p class="p1">　　如有勇健、<span class="s1">    </span>能为难事，<span class="s1">    </span>王解髻中，<span class="s1">  </span>　明珠赐之。</p>
<p class="p1">　　如来亦尔，<span class="s1">    </span>为诸法王，<span class="s1">    </span>忍辱大力，<span class="s1">    </span>智慧宝藏，</p>
<p class="p1">　　以大慈悲、<span class="s1">    </span>如法化世。<span class="s1">    </span>见一切人、<span class="s1">    </span>受诸苦恼，</p>
<p class="p1">　　欲求解脱，<span class="s1">    </span>与诸魔战。<span class="s1">    </span>为是众生，<span class="s1">  </span>　说种种法，</p>
<p class="p1">　　以大方便、<span class="s1">    </span>说此诸经。<span class="s1">    </span>既知众生，<span class="s1">  </span>　得其力已，</p>
<p class="p1">　　末后乃为，<span class="s1">  </span>　说是法华，<span class="s1">    </span>如王解髻，<span class="s1">    </span>明珠与之。</p>
<p class="p1">　　此经为尊，<span class="s1">    </span>众经中上，<span class="s1">    </span>我常守护，<span class="s1">    </span>不妄开示，</p>
<p class="p1">　　今正是时，<span class="s1">    </span>为汝等说，<span class="s1">    </span>我灭度后，<span class="s1">    </span>求佛道者、</p>
<p class="p1">　　欲得安隐，<span class="s1">  </span>　演说斯经，<span class="s1">    </span>应当亲近，<span class="s1">    </span>如是四法。</p>
<p class="p1">　　读是经者，<span class="s1">    </span>常无忧恼，<span class="s1">    </span>又无病痛，<span class="s1">    </span>颜色鲜白，</p>
<p class="p1">　　不生贫穷、<span class="s1">    </span>卑贱丑陋。<span class="s1">    </span>众生乐见，<span class="s1">    </span>如慕贤圣，</p>
<p class="p1">　　天诸童子、<span class="s1">    </span>以为给使。<span class="s1">    </span>刀杖不加，<span class="s1">    </span>毒不能害，</p>
<p class="p1">　　若人恶骂，<span class="s1">    </span>口则闭塞。<span class="s1">    </span>游行无畏，<span class="s1">    </span>如师子王，</p>
<p class="p1">　　智慧光明，<span class="s1">    </span>如日之照。<span class="s1">    </span>若于梦中，<span class="s1">    </span>但见妙事。</p>
<p class="p1">　　见诸如来，<span class="s1">    </span>坐师子座，<span class="s1">    </span>诸比丘众、<span class="s1">    </span>围绕说法。</p>
<p class="p1">　　又见龙神、<span class="s1">    </span>阿修罗等，<span class="s1">    </span>数如恒沙，<span class="s1">    </span>恭敬合掌、</p>
<p class="p1">　　自见其身，<span class="s1">    </span>而为说法。<span class="s1">    </span>又见诸佛、<span class="s1">    </span>身相金色，</p>
<p class="p1">　　放无量光、<span class="s1">    </span>照于一切，<span class="s1">    </span>以梵音声、<span class="s1">    </span>演说诸法。</p>
<p class="p1">　　佛为四众，<span class="s1">  </span>　说无上法，<span class="s1">    </span>见身处中，<span class="s1">    </span>合掌赞佛，</p>
<p class="p1">　　闻法欢喜、<span class="s1">    </span>而为供养，<span class="s1">    </span>得陀罗尼，<span class="s1">    </span>证不退智。</p>
<p class="p1">　　佛知其心，<span class="s1">  </span>　深入佛道，<span class="s1">    </span>即为授记、<span class="s1">    </span>成最正觉。</p>
<p class="p1">　　汝善男子，<span class="s1">    </span>当于来世，<span class="s1">    </span>得无量智、<span class="s1">    </span>佛之大道，</p>
<p class="p1">　　国土严净，<span class="s1">    </span>广大无比，<span class="s1">    </span>亦有四众、<span class="s1">    </span>合掌听法。</p>
<p class="p1">　　又见自身、<span class="s1">    </span>在山林中，<span class="s1">    </span>修习善法，<span class="s1">    </span>证诸实相，</p>
<p class="p1">　　深入禅定，<span class="s1">    </span>见十方佛。</p>
<p class="p1">　　诸佛身金色，<span class="s1">    </span>百福相庄严，<span class="s1">    </span>闻法为人说，<span class="s1">    </span>常有是好梦。</p>
<p class="p1">　　又梦作国王，<span class="s1">    </span>舍宫殿眷属、<span class="s1">    </span>及上妙五欲，<span class="s1">    </span>行诣于道场。</p>
<p class="p1">　　在菩提树下、<span class="s1">    </span>而处师子座，<span class="s1">    </span>求道过七日，<span class="s1">    </span>得诸佛之智。</p>
<p class="p1">　　成无上道已，<span class="s1">    </span>起而转法轮，<span class="s1">    </span>为四众说法、<span class="s1">    </span>经千万亿劫，</p>
<p class="p1">　　说无漏妙法，<span class="s1">    </span>度无量众生。<span class="s1">    </span>后当入涅槃，<span class="s1">    </span>如烟尽灯灭。</p>
<p class="p1">　　若后恶世中、<span class="s1">    </span>说是第一法，<span class="s1">    </span>是人得大利<span class="s1"> </span>，<span class="s1">   </span>如上诸功德。</p>
<p class="p1">　　妙法莲华经从地涌出品第十五</p>
<p class="p1">　　尔时他方国土诸来菩萨摩诃萨，过八恒河沙数，于大众中起，合掌作礼、而白佛言：<span class="s1">‘</span>世尊，若听我等、于佛灭后，在此娑婆世界，勤加精进，护持、读诵、书写、供养、是经典者，当于此土而广说之。<span class="s1">’</span>尔时佛告诸菩萨摩诃萨众：<span class="s1">‘</span>止，善男子，不需汝等护持此经。所以者何。我娑婆世界、自有六万恒河沙等菩萨摩诃萨，一一菩萨、各有六万恒河沙眷属，是诸人等，能于我灭后、护持读诵广说此经。<span class="s1">’</span></p>
<p class="p1">　　佛说是时，娑婆世界三千大千国土，地皆震裂，而于其中，有无量千万亿菩萨摩诃萨、同时涌出。是诸菩萨，身皆金色，三十二相，无量光明，先尽在此娑婆世界之下、此界虚空中住。是诸菩萨、闻释迦牟尼佛所说音声，从下发来。一一菩萨、皆是大众唱导之首，各将六万恒河沙眷属，况将五万、四万、三万、二万、一万、恒河沙等眷属者，况复乃至一恒河沙、半恒河沙、四分之一、乃至千万亿那由他分之一，况复千万亿那由他眷属，况复亿万眷属，况复千万、百万、乃至一万，况复一千、一百、乃至一十，况复将五、四、三、二、一、弟子者，况复单己、乐远离行，如是等比、无量无边，算数譬喻所不能知。</p>
<p class="p1">　　是诸菩萨从地出已，各诣虚空七宝妙塔多宝如来、释迦牟尼佛、所，到已、向二世尊头面礼足、及至诸宝树下师子座上佛所、亦皆作礼，右绕三匝，合掌恭敬，以诸菩萨种种赞法、而以赞叹，住在一面，欣乐瞻仰于二世尊。是诸菩萨摩诃萨，从初涌出，以诸菩萨种种赞法、而赞于佛，如是时间、经五十小劫。是时释迦牟尼佛默然而坐，及诸四众、亦皆默然五十小劫，佛神力故，令诸大众谓如半日。尔时四众亦以佛神力故，见诸菩萨、遍满无量百千万亿国土虚空。</p>
<p class="p1">　　是菩萨众中、有四导师，一、名上行，二、名无边行，三、名净行，四、名安立行，是四菩萨，于其众中、最为上首唱导之师，在大众前，各共合掌，观释迦牟尼佛、而问讯言：<span class="s1">‘</span>世尊，少病、少恼，安乐行否，所应度者，受教易否，不令世尊生疲劳耶？<span class="s1">’</span></p>
<p class="p1">　　尔时四大菩萨而说偈言：</p>
<p class="p1">　　世尊安乐，<span class="s1">    </span>少病少恼，<span class="s1">    </span>教化众生，<span class="s1">    </span>得无疲倦。</p>
<p class="p1">　　又诸众生、<span class="s1">    </span>受化易否，<span class="s1">    </span>不令世尊，<span class="s1">  </span>　生疲劳耶。</p>
<p class="p1">　　尔时世尊、于菩萨大众中而作是言：<span class="s1">‘</span>如是、如是，诸善男子，如来安乐，少病、少恼，诸众生等，易可化度，无有疲劳。所以者何。是诸众生，世世已来、常受我化，亦于过去诸佛、恭敬尊重，种诸善根。此诸众生，始见我身，闻我所说，即皆信受、入如来慧。除先修习、学小乘者，如是之人，我今亦令得闻是经，入于佛慧。<span class="s1">’</span>尔时诸大菩萨而说偈言：</p>
<p class="p1">　　善哉善哉，<span class="s1">    </span>大雄世尊，<span class="s1">    </span>诸众生等，<span class="s1">    </span>易可化度。</p>
<p class="p1">　　能问诸佛，<span class="s1">    </span>甚深智慧，<span class="s1">    </span>闻已信行，<span class="s1">    </span>我等随喜。</p>
<p class="p1">　　于时世尊赞叹上首诸大菩萨：<span class="s1">‘</span>善哉、善哉，善男子，汝等能于如来、发随喜心。<span class="s1">’</span>尔时弥勒菩萨及八千恒河沙诸菩萨众、皆作是念：<span class="s1">‘</span>我等从昔已来，不见不闻如是大菩萨摩诃萨众、从地涌出，住世尊前，合掌、供养，问讯如来。<span class="s1">’</span></p>
<p class="p1">　　时弥勒菩萨摩诃萨、知八千恒河沙诸菩萨等、心之所念，并欲自决所疑，合掌向佛，以偈问曰：</p>
<p class="p1">　　无量千万亿、<span class="s1">    </span>大众诸菩萨，<span class="s1">    </span>昔所未曾见，<span class="s1">    </span>愿两足尊说，</p>
<p class="p1">　　是从何所来，<span class="s1">    </span>以何因缘集。<span class="s1">    </span>巨身大神通，<span class="s1">    </span>智慧叵思议、</p>
<p class="p1">　　其志念坚固，<span class="s1">    </span>有大忍辱力，<span class="s1">    </span>众生所乐见，<span class="s1">    </span>为从何所来。</p>
<p class="p1">　　一一诸菩萨、<span class="s1">    </span>所将诸眷属，<span class="s1">    </span>其数无有量，<span class="s1">    </span>如恒河沙等。</p>
<p class="p1">　　或有大菩萨，<span class="s1">    </span>将六万恒沙，<span class="s1">    </span>如是诸大众，<span class="s1">    </span>一心求佛道。</p>
<p class="p1">　　是诸大师等，<span class="s1">  </span>　六万恒河沙，<span class="s1">    </span>俱来供养佛、<span class="s1">    </span>及护持是经。</p>
<p class="p1">　　将五万恒沙，<span class="s1">    </span>其数过于是。<span class="s1">    </span>四万及三万、<span class="s1">    </span>二万至一万、</p>
<p class="p1">　　一千一百等，<span class="s1">    </span>乃至一恒沙、<span class="s1">    </span>半及三四分、<span class="s1">    </span>亿万分之一，</p>
<p class="p1">　　千万那由他，<span class="s1">    </span>万亿诸弟子，<span class="s1">    </span>乃至于半亿，<span class="s1">    </span>其数复过上。</p>
<p class="p1">　　百万至一万、<span class="s1">    </span>一千及一百、<span class="s1">    </span>五十与一十、<span class="s1">    </span>乃至三二一、</p>
<p class="p1">　　单己无眷属，<span class="s1">    </span>乐于独处者，<span class="s1">    </span>俱来至佛所，<span class="s1">    </span>其数转过上。</p>
<p class="p1">　　如是诸大众，<span class="s1">    </span>若人行筹数，<span class="s1">    </span>过于恒沙劫，<span class="s1">    </span>犹不能尽知。</p>
<p class="p1">　　是诸大威德、<span class="s1">    </span>精进菩萨众，<span class="s1">    </span>谁为其说法，<span class="s1">    </span>教化而成就。</p>
<p class="p1">　　从谁初发心，<span class="s1">    </span>称扬何佛法，<span class="s1">    </span>受持行谁经，<span class="s1">    </span>修习何佛道。</p>
<p class="p1">　　如是诸菩萨，<span class="s1">    </span>神通大智力，<span class="s1">    </span>四方地震裂，<span class="s1">    </span>皆从中涌出。</p>
<p class="p1">　　世尊我昔来，<span class="s1">    </span>未曾见是事，<span class="s1">    </span>愿说其所从，<span class="s1">    </span>国土之名号。</p>
<p class="p1">　　我常游诸国，<span class="s1">    </span>未曾见是众，<span class="s1">    </span>我于此众中、<span class="s1">    </span>乃不识一人，</p>
<p class="p1">　　忽然从地出，<span class="s1">    </span>愿说其因缘。<span class="s1">    </span>今此之大会，<span class="s1">    </span>无量百千亿，</p>
<p class="p1">　　是诸菩萨等，<span class="s1">    </span>皆欲知此事。<span class="s1">    </span>是诸菩萨众、<span class="s1">    </span>本末之因缘，</p>
<p class="p1">　　无量德世尊，<span class="s1">    </span>惟愿决众疑。</p>
<p class="p1">　　尔时释迦牟尼分身诸佛、从无量千万亿他方国土来者，在于八方诸宝树下、师子座上，结跏趺坐。其佛侍者，各各见是菩萨大众，于三千大千世界、四方、从地涌出，住于虚空。各白其佛言：<span class="s1">‘</span>世尊，此诸无量无边阿僧祇菩萨大众，从何所来？<span class="s1">’</span>尔时诸佛各告侍者：<span class="s1">‘</span>诸善男子，且待须臾，有菩萨摩诃萨、名曰弥勒，释迦牟尼佛之所授记，次后作佛，已问斯事，佛今答之，汝等自当因是得闻。<span class="s1">’</span></p>
<p class="p1">　　尔时释迦牟尼佛告弥勒菩萨：<span class="s1">‘</span>善哉、善哉，阿逸多，乃能问佛如是大事。汝等当共一心，被精进铠，发坚固意，如来今欲显发宣示诸佛智慧，诸佛自在神通之力，诸佛师子奋迅之力，诸佛威猛大势之力。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　当精进一心，<span class="s1">    </span>我欲说此事，<span class="s1">    </span>勿得有疑悔<span class="s1"> </span>，<span class="s1">   </span>佛智叵思议。</p>
<p class="p1">　　汝今出信力，<span class="s1">    </span>住于忍善中，<span class="s1">    </span>昔所未闻法，<span class="s1">    </span>今皆当得闻。</p>
<p class="p1">　　我今安慰汝，<span class="s1">    </span>勿得怀疑惧，<span class="s1">    </span>佛无不实语，<span class="s1">    </span>智慧不可量。</p>
<p class="p1">　　所得第一法，<span class="s1">    </span>甚深叵分别，<span class="s1">    </span>如是今当说，<span class="s1">    </span>汝等一心听。</p>
<p class="p1">　　尔时世尊说此偈已，告弥勒菩萨：<span class="s1">‘</span>我今于此大众、宣告汝等，阿逸多，是诸大菩萨摩诃萨，无量无数阿僧祇、从地涌出，汝等昔所未见者，我于是娑婆世界、得阿耨多罗三藐三菩提已，教化示导是诸菩萨，调伏其心，令发道意。此诸菩萨，皆于是娑婆世界之下、此界虚空中住，于诸经典，读诵通利，思惟分别、正忆念。阿逸多，是诸善男子等，不乐在众、多有所说，常乐静处、勤行精进，未曾休息。亦不依止人天而住。常乐深智，无有障碍、亦常乐于诸佛之法，一心精进，求无上慧。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　阿逸汝当知，<span class="s1">    </span>是诸大菩萨，<span class="s1">    </span>从无数劫来，<span class="s1">    </span>修习佛智慧，</p>
<p class="p1">　　悉是我所化，<span class="s1">    </span>令发大道心。<span class="s1">    </span>此等是我子，<span class="s1">    </span>依止是世界，</p>
<p class="p1">　　常行头陀事，<span class="s1">  </span>　志乐于静处，<span class="s1">    </span>舍大众愦闹，<span class="s1">    </span>不乐多所说。</p>
<p class="p1">　　如是诸子等，<span class="s1">    </span>学习我道法，<span class="s1">    </span>昼夜常精进，<span class="s1">    </span>为求佛道故，</p>
<p class="p1">　　在娑婆世界、<span class="s1">    </span>下方空中住，<span class="s1">    </span>志念力坚固，<span class="s1">    </span>常勤求智慧，</p>
<p class="p1">　　说种种妙法，<span class="s1">    </span>其心无所畏。<span class="s1">    </span>我于伽耶城、<span class="s1">    </span>菩提树下坐，</p>
<p class="p1">　　得成最正觉，<span class="s1">    </span>转无上法轮。<span class="s1">    </span>尔乃教化之、<span class="s1">    </span>令初发道心，</p>
<p class="p1">　　今皆住不退，<span class="s1">    </span>悉当得成佛。<span class="s1">    </span>我今说实语，<span class="s1">    </span>汝等一心信，</p>
<p class="p1">　　我从久远来、<span class="s1">    </span>教化是等众。</p>
<p class="p1">　　尔时、弥勒菩萨摩诃萨、及无数诸菩萨等，心生疑惑，怪未曾有，而作是念：<span class="s1">‘</span>云何世尊于少时间、教化如是无量无边阿僧祇诸大菩萨，令住阿耨多罗三藐三菩提？<span class="s1">’</span>即白佛言：<span class="s1">‘</span>世尊，如来为太子时，出于释宫，去伽耶城不远，坐于道场，得成阿耨多罗三藐三菩提，从是已来，始过四十余年，世尊，云何于此少时、大作佛事，以佛势力，以佛功德，教化如是无量大菩萨众、当成阿耨多罗三藐三菩提？<span class="s1">’</span></p>
<p class="p1">　　<span class="s1">‘</span>世尊，此大菩萨众，假使有人，于千万亿劫、数不能尽，不得其边，斯等久远已来，于无量无边诸佛所、植诸善根，成就菩萨道，常修梵行。世尊，如此之事，世所难信。譬如有人、色美发黑，年二十五，指百岁人、言是我子，其百岁人，亦指年少，言是我父，生育我等，是事难信。<span class="s1">’</span></p>
<p class="p1">　　<span class="s1">‘</span>佛亦如是，得道已来，其实未久，而此大众诸菩萨等，已于无量千万亿劫，为佛道故，勤行精进，善入出住无量百千万亿三昧，得大神通，久修梵行，善能次第习诸善法，巧于问答，人中之宝，一切世间甚为稀有。今日世尊方云，得佛道时，初令发心，教化示导，令向阿耨多罗三藐三菩提，世尊得佛未久，乃能作此大功德事。我等虽复信佛随宜所说，佛所出言、未曾虚妄，佛所知者，皆悉通达，然诸新发意菩萨，于佛灭后，若闻是语，或不信受、而起破法罪业因缘。惟、然，世尊，愿为解说，除我等疑，及未来世诸善男子、闻此事已，亦不生疑。<span class="s1">’</span></p>
<p class="p1">　　尔时弥勒菩萨欲重宣此义，而说偈言：</p>
<p class="p1">　　佛昔从释种、<span class="s1">    </span>出家近伽耶，<span class="s1">    </span>坐于菩提树，<span class="s1">    </span>尔来尚未久。</p>
<p class="p1">　　此诸佛子等，<span class="s1">    </span>其数不可量，<span class="s1">    </span>久已行佛道，<span class="s1">    </span>住于神通力，</p>
<p class="p1">　　善学菩萨道，<span class="s1">    </span>不染世间法，<span class="s1">    </span>如莲华在水，<span class="s1">    </span>从地而涌出，</p>
<p class="p1">　　皆起恭敬心，<span class="s1">    </span>住于世尊前。<span class="s1">    </span>是事难思议，<span class="s1">    </span>云何而可信，</p>
<p class="p1">　　佛得道甚近、<span class="s1">    </span>所成就甚多，<span class="s1">    </span>愿为除众疑，<span class="s1">    </span>如实分别说。</p>
<p class="p1">　　譬如少壮人，<span class="s1">    </span>年始二十五，<span class="s1">    </span>示人百岁子，<span class="s1">    </span>发白而面皱，</p>
<p class="p1">　　是等我所生，<span class="s1">    </span>子亦说是父，<span class="s1">    </span>父少而子老，<span class="s1">    </span>举世所不信。</p>
<p class="p1">　　世尊亦如是，<span class="s1">    </span>得道来甚近。<span class="s1">    </span>是诸菩萨等，<span class="s1">    </span>志固无怯弱，</p>
<p class="p1">　　从无量劫来、<span class="s1">    </span>而行菩萨道，<span class="s1">    </span>巧于难问答，<span class="s1">    </span>其心无所畏，</p>
<p class="p1">　　忍辱心决定，<span class="s1">    </span>端正有威德，<span class="s1">    </span>十方佛所赞，<span class="s1">    </span>善能分别说，</p>
<p class="p1">　　不乐在人众，<span class="s1">    </span>常好在禅定，<span class="s1">    </span>为求佛道故，<span class="s1">    </span>于下空中住。</p>
<p class="p1">　　我等从佛闻、<span class="s1">    </span>于此事无疑，<span class="s1">    </span>愿佛为未来，<span class="s1">    </span>演说令开解。</p>
<p class="p1">　　若有于此经、<span class="s1">    </span>生疑不信者，<span class="s1">    </span>即当堕恶道。<span class="s1">    </span>愿今为解说，</p>
<p class="p1">　　是无量菩萨，<span class="s1">    </span>云何于少时、<span class="s1">    </span>教化令发心，<span class="s1">    </span>而住不退地。</p>
<p class="p1">　　妙法莲华经如来寿量品第十六</p>
<p class="p1">　　尔时、佛告诸菩萨及一切大众：<span class="s1">‘</span>诸善男子，汝等当信解如来诚谛之语。<span class="s1">’</span>复告大众：<span class="s1">‘</span>汝等当信解如来诚谛之语。<span class="s1">’</span>又复告诸大众：<span class="s1">‘</span>汝等当信解如来诚谛之语。<span class="s1">’</span>是时菩萨大众，弥勒为首，合掌白佛言：<span class="s1">‘</span>世尊，惟愿说之，我等当信受佛语。<span class="s1">’</span>如是三白已，复言：<span class="s1">‘</span>惟愿说之，我等当信受佛语。<span class="s1">’</span></p>
<p class="p1">　　尔时世尊知诸菩萨三请不止，而告之言：<span class="s1">‘</span>汝等谛听，如来秘密神通之力。一切世间天、人、及阿修罗，皆谓，今释迦牟尼佛、出释氏宫，去伽耶城不远，坐于道场，得阿耨多罗三藐三菩提。然善男子，我实成佛已来、无量无边、百千万亿那由他劫。<span class="s1">’</span></p>
<p class="p1">　　<span class="s1">‘</span>譬如五百千万亿那由他、阿僧祇、三千大千世界，假使有人、抹为微尘，过于东方五百千万亿那由他阿僧祇国、乃下一尘，如是东行，尽是微尘，诸善男子、于意云何，是诸世界，可得思惟校计、知其数否。<span class="s1">’</span></p>
<p class="p1">　　弥勒菩萨等、俱白佛言：<span class="s1">‘</span>世尊，是诸世界，无量无边，非算数所知、亦非心力所及，一切声闻、辟支佛，以无漏智，不能思惟、知其限数，我等住阿惟越致地，于是事中、亦所不达，世尊，如是诸世界，无量无边。<span class="s1">’</span></p>
<p class="p1">　　尔时佛告大菩萨众：<span class="s1">‘</span>诸善男子，今当分明宣语汝等，是诸世界，若著微尘及不著者、尽以为尘，一尘一劫，我成佛已来，复过于此百千万亿那由他阿僧祇劫。自从是来，我常在此娑婆世界、说法教化，亦于余处百千万亿那由他阿僧祇国、导利众生。<span class="s1">’</span></p>
<p class="p1">　　<span class="s1">‘</span>诸善男子，于是中间，我说燃灯佛等，又复言其入于涅槃，如是、皆以方便分别。诸善男子，若有众生、来至我所，我以佛眼、观其信等、诸根利钝，随所应度，处处自说、名字不同、年纪大小，亦复现言、当入涅槃，又以种种方便、说微妙法，能令众生发欢喜心。诸善男子，如来见诸众生、乐于小法，德薄垢重者，为是人说，我少出家，得阿耨多罗三藐三菩提，然我实成佛已来、久远若斯，但以方便、教化众生，令入佛道，作如是说。<span class="s1">’</span></p>
<p class="p1">　　<span class="s1">‘</span>诸善男子，如来所演经典，皆为度脱众生，或说己身，或说他身，或示己身，或示他身，或示己事，或示他事，诸所言说，皆实不虚。所以者何。如来如实知见三界之相，无有生死、若退若出，亦无在世、及灭度者，非实非虚，非如非异，不如三界、见于三界，如斯之事，如来明见，无有错谬。以诸众生有种种性、种种欲、种种行、种种忆想分别故，欲令生诸善根，以若干因缘、譬喻、言辞、种种说法，所作佛事，未曾暂废。如是，我成佛已来、甚大久远，寿命无量阿僧祇劫，常住不灭。<span class="s1">’</span></p>
<p class="p1">　　<span class="s1">‘</span>诸善男子，我本行菩萨道、所成寿命，今犹未尽，复倍上数。然今非实灭度，而便唱言、当取灭度，如来以是方便、教化众生。所以者何。若佛久住于世，薄德之人，不种善根，贫穷下贱，贪著五欲，入于忆想妄见网中，若见如来常在不灭，便起憍恣、而怀厌怠，不能生难遭之想、恭敬之心，是故如来以方便说：<span class="s1">“</span>比丘当知，诸佛出世，难可值遇。<span class="s1">”</span>所以者何。诸薄德人，过无量百千万亿劫，或有见佛，或不见者，以此事故，我作是言：<span class="s1">“</span>诸比丘，如来难可得见。<span class="s1">”</span>斯众生等、闻如是语，必当生于难遭之想，心怀恋慕，渴仰于佛，便种善根，是故如来虽不实灭，而言灭度。<span class="s1">’</span></p>
<p class="p1">　　<span class="s1">‘</span>又、善男子，诸佛如来、法皆如是，为度众生，皆实不虚。譬如良医，智慧聪达，明练方药，善治众病。其人多诸子息，若十、二十、乃至百数，以有事缘，远至余国。诸子于后、饮他毒药，药发、闷乱，宛转于地。是时其父还来归家，诸子饮毒，或失本心，或不失者，遥见其父，皆大欢喜，拜跪、问讯、善安隐归：<span class="s1">“</span>我等愚痴，误服毒药，愿见救疗，更赐寿命。<span class="s1">”</span>父见子等苦恼如是，依诸经方，求好药草，色香美味、皆悉具足，捣筛和合，与子令服，而作是言：<span class="s1">“</span>此大良药，色香美味、皆悉具足，汝等可服，速除苦恼，无复众患。<span class="s1">”’</span></p>
<p class="p1">　　<span class="s1">‘</span>其诸子中、不失心者，见此良药、色香俱好，即便服之，病尽除愈。余失心者，见其父来，虽亦欢喜问讯，求索治病，然与其药、而不肯服。所以者何。毒气深入，失本心故，于此好色香药、而谓不美。父作是念：<span class="s1">“</span>此子可愍，为毒所中，心皆颠倒，虽见我喜，求索救疗，如是好药、而不肯服，我今当设方便、令服此药。<span class="s1">”</span>即作是言：<span class="s1">“</span>汝等当知，我今衰老，死时已至，是好良药，今留在此，汝可取服，勿忧不瘥。<span class="s1">”</span>作是教已，复至他国，遣使还告：<span class="s1">“</span>汝父已死。<span class="s1">”</span>是时诸子闻父背丧，心大忧恼，而作是念：<span class="s1">“</span>若父在者，慈愍我等，能见救护，今者、舍我远丧他国。<span class="s1">”</span>自惟孤露，无复恃怙，常怀悲感，心遂醒悟，乃知此药色味香美。即取服之，毒病皆愈。其父闻子悉已得瘥，寻便来归，咸使见之。<span class="s1">’</span></p>
<p class="p1">　　<span class="s1">‘</span>诸善男子，于意云何，颇有人、能说此良医虚妄罪否？<span class="s1">’‘</span>不也，世尊。<span class="s1">’</span>佛言：<span class="s1">‘</span>我亦如是，成佛已来、无量无边百千万亿那由他阿僧祇劫，为众生故，以方便力、言当灭度，亦无有能如法说我虚妄过者。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　自我得佛来，<span class="s1">    </span>所经诸劫数，<span class="s1">    </span>无量百千万<span class="s1">    </span>　亿载阿僧祇，</p>
<p class="p1">　　常说法教化<span class="s1">    </span>　无数亿众生，<span class="s1">    </span>令入于佛道。<span class="s1">    </span>尔来无量劫，</p>
<p class="p1">　　为度众生故，<span class="s1">    </span>方便现涅槃、<span class="s1">    </span>而实不灭度，<span class="s1">    </span>常住此说法。</p>
<p class="p1">　　我常住于此，<span class="s1">    </span>以诸神通力，<span class="s1">    </span>令颠倒众生、<span class="s1">    </span>虽近而不见。</p>
<p class="p1">　　众见我灭度，<span class="s1">    </span>广供养舍利，<span class="s1">    </span>咸皆怀恋慕、<span class="s1">    </span>而生渴仰心。</p>
<p class="p1">　　众生既信伏，<span class="s1">    </span>质直意柔软，<span class="s1">    </span>一心欲见佛，<span class="s1">    </span>不自惜身命。</p>
<p class="p1">　　时我及众僧、<span class="s1">    </span>俱出灵鹫山，<span class="s1">    </span>我时语众生，<span class="s1">    </span>常在此不灭，</p>
<p class="p1">　　以方便力故，<span class="s1">    </span>现有灭不灭。<span class="s1">    </span>余国有众生、<span class="s1">    </span>恭敬信乐者，</p>
<p class="p1">　　我复于彼中、<span class="s1">    </span>为说无上法，<span class="s1">    </span>汝等不闻此，<span class="s1">    </span>但谓我灭度。</p>
<p class="p1">　　我见诸众生、<span class="s1">    </span>没在于苦恼，<span class="s1">    </span>故不为现身，<span class="s1">    </span>令其生渴仰，</p>
<p class="p1">　　因其心恋慕，<span class="s1">    </span>乃出为说法。<span class="s1">    </span>神通力如是，<span class="s1">    </span>于阿僧祇劫，</p>
<p class="p1">　　常在灵鹫山、<span class="s1">    </span>及余诸住处，<span class="s1">    </span>众生见劫尽、<span class="s1">    </span>大火所烧时，</p>
<p class="p1">　　我此土安隐，<span class="s1">    </span>天人常充满。<span class="s1">    </span>园林诸堂阁、<span class="s1">    </span>种种宝庄严，</p>
<p class="p1">　　宝树多花果，<span class="s1">    </span>众生所游乐。<span class="s1">    </span>诸天击天鼓，<span class="s1">    </span>常作众伎乐，</p>
<p class="p1">　　雨曼陀罗花、<span class="s1">    </span>散佛及大众。<span class="s1">    </span>我净土不毁，<span class="s1">    </span>而众见烧尽，</p>
<p class="p1">　　忧怖诸苦恼、<span class="s1">    </span>如是悉充满。<span class="s1">    </span>是诸罪众生，<span class="s1">    </span>以恶业因缘，</p>
<p class="p1">　　过阿僧祇劫、<span class="s1">    </span>不闻三宝名。<span class="s1">    </span>诸有修功德、<span class="s1">    </span>柔和质直者，</p>
<p class="p1">　　则皆见我身<span class="s1">    </span>　在此而说法。<span class="s1">    </span>或时为此众、<span class="s1">    </span>说佛寿无量，</p>
<p class="p1">　　久乃见佛者，<span class="s1">    </span>为说佛难值。<span class="s1">    </span>我智力如是，<span class="s1">    </span>慧光照无量，</p>
<p class="p1">　　寿命无数劫，<span class="s1">    </span>久修业所得。<span class="s1">    </span>汝等有智者，<span class="s1">    </span>勿于此生疑，</p>
<p class="p1">　　当断令永尽，<span class="s1">    </span>佛语实不虚。<span class="s1">    </span>如医善方便，<span class="s1">    </span>为治狂子故，</p>
<p class="p1">　　实在而言死，<span class="s1">    </span>无能说虚妄。<span class="s1">    </span>我亦为世父，<span class="s1">    </span>救诸苦患者，</p>
<p class="p1">　　为凡夫颠倒，<span class="s1">    </span>实在而言灭。<span class="s1">    </span>以常见我故，<span class="s1">    </span>而生憍恣心，</p>
<p class="p1">　　放逸著五欲，<span class="s1">    </span>堕于恶道中。<span class="s1">    </span>我常知众生、<span class="s1">    </span>行道不行道，</p>
<p class="p1">　　随所应可度，<span class="s1">    </span>为说种种法。<span class="s1">    </span>每自作是意，<span class="s1">    </span>以何令众生、</p>
<p class="p1">　　得入无上惠，<span class="s1">    </span>速成就佛身。</p>
<p class="p1">　　妙法莲华经分别功德品第十七</p>
<p class="p1">　　尔时大会、闻佛说寿命劫数长远如是，无量无边阿僧祇众生、得大饶益。于时世尊告弥勒菩萨摩诃萨：<span class="s1">‘</span>阿逸多，我说是如来寿命长远时，六百八十万亿那由他恒河沙众生、得无生法忍，复有千倍菩萨摩诃萨、得闻持陀罗尼门，复有一世界微尘数菩萨摩诃萨、得乐说无碍辩才，复有一世界微尘数菩萨摩诃萨、得百千万亿无量旋陀罗尼，复有三千大千世界微尘数菩萨摩诃萨、能转不退法轮，复有二千中国土微尘数菩萨摩诃萨、能转清净法轮，复有小千国土微尘数菩萨摩诃萨、八生当得阿耨多罗三藐三菩提，复有四四天下微尘数菩萨摩诃萨、四生当得阿耨多罗三藐三菩提，复有三四天下微尘数菩萨摩诃萨、三生当得阿耨多罗三藐三菩提，复有二四天下微尘数菩萨摩诃萨、二生当得阿耨多罗三藐三菩提，复有一四天下微尘数菩萨摩诃萨、一生当得阿耨多罗三藐三菩提，复有八世界微尘数众生、皆发阿耨多罗三藐三菩提心。<span class="s1">’</span></p>
<p class="p1">　　<span class="s1">‘</span>佛说是诸菩萨摩诃萨得大法利时，于虚空中，雨曼陀罗华、摩诃曼陀罗华，以散无量百千万亿众宝树下、师子座上、诸佛，并散七宝塔中、师子座上、释迦牟尼佛、及久灭度多宝如来，亦散一切诸大菩萨、及四部众。又雨细末栴檀、沉水香等，于虚空中，天鼓自鸣，妙声深远，又雨千种天衣，垂诸璎珞、真珠璎珞、摩尼珠璎珞、如意珠璎珞，遍于九方，众宝香炉、烧无价香，自然周至，供养大会。一一佛上，有诸菩萨、执持幡盖，次第而上，至于梵天。是诸菩萨，以妙音声、歌无量颂，赞叹诸佛。<span class="s1">’</span></p>
<p class="p1">　　尔时弥勒菩萨从座而起，偏袒右肩，合掌向佛，而说偈言：</p>
<p class="p1">　　佛说稀有法，<span class="s1">    </span>昔所未曾闻，<span class="s1">    </span>世尊有大力，<span class="s1">    </span>寿命不可量。</p>
<p class="p1">　　无数诸佛子，<span class="s1">    </span>闻世尊分别，<span class="s1">    </span>说得法利者，<span class="s1">    </span>欢喜充遍身。</p>
<p class="p1">　　或住不退地，<span class="s1">    </span>或得陀罗尼，<span class="s1">    </span>或无碍乐说、<span class="s1">    </span>万亿旋总持，</p>
<p class="p1">　　或有大千界、<span class="s1">    </span>微尘数菩萨，<span class="s1">    </span>各各皆能转，<span class="s1">  </span>　不退之法轮。</p>
<p class="p1">　　复有中千界、<span class="s1">    </span>微尘数菩萨，<span class="s1">    </span>各各皆能转，<span class="s1">  </span>　清净之法轮。</p>
<p class="p1">　　复有小千界、<span class="s1">    </span>微尘数菩萨，<span class="s1">    </span>余各八生在，<span class="s1">    </span>当得成佛道。</p>
<p class="p1">　　复有四三二、<span class="s1">    </span>如此四天下、<span class="s1">    </span>微尘诸菩萨，<span class="s1">    </span>随数生成佛。</p>
<p class="p1">　　或一四天下、<span class="s1">    </span>微尘数菩萨，<span class="s1">    </span>余有一生在，<span class="s1">    </span>当成一切智。</p>
<p class="p1">　　如是等众生，<span class="s1">    </span>闻佛寿长远，<span class="s1">    </span>得无量无漏，<span class="s1">  </span>　清净之果报。</p>
<p class="p1">　　复有八世界、<span class="s1">    </span>微尘数众生，<span class="s1">    </span>闻佛说寿命，<span class="s1">    </span>皆发无上心。</p>
<p class="p1">　　世尊说无量，<span class="s1">  </span>　不可思议法，<span class="s1">    </span>多有所饶益，<span class="s1">    </span>如虚空无边。</p>
<p class="p1">　　雨天曼陀罗、<span class="s1">    </span>摩诃曼陀罗，<span class="s1">    </span>释梵如恒沙，<span class="s1">    </span>无数佛土来。</p>
<p class="p1">　　雨栴檀沉水，<span class="s1">    </span>缤纷而乱坠，<span class="s1">    </span>如鸟飞空下，<span class="s1">    </span>供散于诸佛。</p>
<p class="p1">　　天鼓虚空中、<span class="s1">    </span>自然出妙声，<span class="s1">    </span>天衣千万种、<span class="s1">    </span>旋转而来下，</p>
<p class="p1">　　众宝妙香炉，<span class="s1">    </span>烧无价之香，<span class="s1">    </span>自然悉周遍、<span class="s1">    </span>供养诸世尊。</p>
<p class="p1">　　其大菩萨众，<span class="s1">    </span>执七宝幡盖，<span class="s1">    </span>高妙万亿种，<span class="s1">    </span>次第至梵天，</p>
<p class="p1">　　一一诸佛前，<span class="s1">    </span>宝幢悬胜幡。<span class="s1">    </span>亦以千万偈、<span class="s1">    </span>歌咏诸如来。</p>
<p class="p1">　　如是种种事，<span class="s1">    </span>昔所未曾有，<span class="s1">    </span>闻佛寿无量，<span class="s1">    </span>一切皆欢喜。</p>
<p class="p1">　　佛名闻十方，<span class="s1">    </span>广饶益众生，<span class="s1">    </span>一切具善根，<span class="s1">    </span>以助无上心。</p>
<p class="p1">　　尔时佛告弥勒菩萨摩诃萨：<span class="s1">‘</span>阿逸多，其有众生、闻佛寿命长远如是，乃至能生一念信解，所得功德、无有限量。若有善男子、善女人，为阿耨多罗三藐三菩提故，于八十万亿那由他劫、行五波罗蜜、檀波罗蜜、尸罗波罗蜜、羼提波罗密、毗梨耶波罗蜜、禅波罗蜜、除般若波罗蜜，以是功德比前功德，百分、千分、百千万亿分、不及其一，乃至算数譬喻所不能知。若善男子、善女人，有如是功德，于阿耨多罗三藐三菩提、退者，无有是处。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　若人求佛慧，<span class="s1">    </span>于八十万亿、<span class="s1">    </span>那由他劫数、<span class="s1">    </span>行五波罗蜜。</p>
<p class="p1">　　于是诸劫中，<span class="s1">    </span>布施供养佛、<span class="s1">    </span>及缘觉弟子、<span class="s1">    </span>并诸菩萨众，</p>
<p class="p1">　　珍异之饮食、<span class="s1">    </span>上服与卧具，<span class="s1">    </span>栴檀立精舍，<span class="s1">    </span>以园林庄严。</p>
<p class="p1">　　如是等布施，<span class="s1">    </span>种种皆微妙，<span class="s1">    </span>尽此诸劫数，<span class="s1">    </span>以回向佛道。</p>
<p class="p1">　　若复持禁戒，<span class="s1">    </span>清净无缺漏，<span class="s1">    </span>求于无上道，<span class="s1">    </span>诸佛之所叹。</p>
<p class="p1">　　若复行忍辱，<span class="s1">    </span>住于调柔地，<span class="s1">    </span>设众恶来加，<span class="s1">    </span>其心不倾动。</p>
<p class="p1">　　诸有得法者，<span class="s1">    </span>怀于增上慢，<span class="s1">    </span>为此所轻恼，<span class="s1">    </span>如是亦能忍。</p>
<p class="p1">　　若复勤精进，<span class="s1">    </span>志念常坚固，<span class="s1">    </span>于无量亿劫、<span class="s1">    </span>一心不懈息。</p>
<p class="p1">　　又于无数劫，<span class="s1">    </span>住于空闲处，<span class="s1">    </span>若坐若经行，<span class="s1">    </span>除睡常摄心，</p>
<p class="p1">　　以是因缘故，<span class="s1">    </span>能生诸禅定，<span class="s1">    </span>八十亿万劫、<span class="s1">    </span>安住心不乱，</p>
<p class="p1">　　持此一心福，<span class="s1">    </span>愿求无上道。<span class="s1">    </span>我得一切智，<span class="s1">    </span>尽诸禅定际，</p>
<p class="p1">　　是人于百千、<span class="s1">  </span>　万亿劫数中、<span class="s1">    </span>行此诸功德，<span class="s1">    </span>如上之所说。</p>
<p class="p1">　　有善男女等，<span class="s1">    </span>闻我说寿命，<span class="s1">    </span>乃至一念信，<span class="s1">    </span>其福过于彼。</p>
<p class="p1">　　若人悉无有，<span class="s1">  </span>　一切诸疑悔，<span class="s1">    </span>深心须臾信，<span class="s1">    </span>其福为如此。</p>
<p class="p1">　　其有诸菩萨，<span class="s1">    </span>无量劫行道，<span class="s1">    </span>闻我说寿命，<span class="s1">    </span>是则能信受。</p>
<p class="p1">　　如是诸人等，<span class="s1">    </span>顶受此经典，<span class="s1">    </span>愿我于未来，<span class="s1">    </span>长寿度众生，</p>
<p class="p1">　　如今日世尊、<span class="s1">    </span>诸释中之王，<span class="s1">    </span>道场师子吼，<span class="s1">    </span>说法无所畏。</p>
<p class="p1">　　我等未来世，<span class="s1">    </span>一切所尊敬，<span class="s1">    </span>坐于道场时，<span class="s1">    </span>说寿亦如是。</p>
<p class="p1">　　若有深心者，<span class="s1">    </span>清净而质直，<span class="s1">    </span>多闻能总持，<span class="s1">    </span>随义解佛语，</p>
<p class="p1">　　如是诸人等，<span class="s1">    </span>于此无有疑。</p>
<p class="p1">　　<span class="s1">‘</span>又、阿逸多，若有闻佛寿命长远，解其言趣，是人所得功德、无有限量，能起如来无上之慧。何况广闻是经、若教人闻，若自持、若教人持，若自书、若教人书，若以华、香、璎珞，幢幡、缯盖，香油、酥灯，供养经卷，是人功德、无量无边，能生一切种智。阿逸多，若善男子、善女人，闻我说寿命长远，深心信解，则为见佛常在耆阇崛山，共大菩萨、诸声闻众、围绕说法。又见此娑婆世界，其地琉璃，坦然平正，阎浮檀金、以界八道，宝树行列，诸台楼观、皆悉宝成，其菩萨众、咸处其中。若有能如是观者，当知是为深信解相。<span class="s1">’</span></p>
<p class="p1">　　<span class="s1">‘</span>又复如来灭后，若闻是经、而不毁呰，起随喜心，当知已为深信解相，何况读诵、受持之者，斯人则为顶戴如来。阿逸多，是善男子、善女人，不须为我复起塔寺，及作僧坊、以四事供养众僧。所以者何。是善男子、善女人，受持读诵是经典者，为已起塔、造立僧坊、供养众僧。则为以佛舍利、起七宝塔，高广渐小、至于梵天，悬诸幡盖、及众宝铃，华、香、璎珞，末香、涂香、烧香，众鼓、伎乐，箫、笛、箜篌，种种舞戏，以妙音声、歌呗赞颂，则为于无量千万亿劫、作是供养已。<span class="s1">’</span></p>
<p class="p1">　　<span class="s1">‘</span>阿逸多，若我灭后，闻是经典，有能受持，若自书、若教人书，则为起立僧坊，以赤栴檀、作诸殿堂三十有二，高八多罗树，高广严好，百千比丘、于其中止，园林、浴池，经行、禅窟，衣服、饮食，床褥、汤药，一切乐具、充满其中，如是僧坊、堂阁、若干百千万亿，其数无量，以此现前、供养于我、及比丘僧。是故我说，如来灭后，若有受持、读诵、为他人说，若自书、若教人书，供养经卷，不须复起塔寺，及造僧坊、供养众僧。况复有人能持是经，兼行布施、持戒、忍辱、精进、一心、智慧，其德最胜，无量无边，譬如虚空、东西南北、四维、上下、无量无边，是人功德，亦复如是无量无边，疾至一切种智。若人读诵受持是经，为他人说，若自书、若教人书，复能起塔，及造僧坊、供养赞叹声闻众僧，亦以百千万亿赞叹之法、赞叹菩萨功德，又为他人、种种因缘，随义解说此法华经，复能清净持戒，与柔和者而共同止，忍辱无嗔，志念坚固，常贵坐禅、得诸深定，精进勇猛、摄诸善法，利根智慧、善答问难。<span class="s1">’</span></p>
<p class="p1">　　<span class="s1">‘</span>阿逸多，若我灭后，诸善男子、善女人，受持读诵是经典者，复有如是诸善功德，当知是人、已趋道场，近阿耨多罗三藐三菩提，坐道树下。阿逸多，是善男子、善女人，若坐、若立、若经行处，此中便应起塔，一切天人、皆应供养如佛之塔。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　若我灭度后，<span class="s1">    </span>能奉持此经，<span class="s1">    </span>斯人福无量，<span class="s1">    </span>如上之所说。</p>
<p class="p1">　　是则为具足<span class="s1">    </span>　一切诸供养、<span class="s1">    </span>以舍利起塔，<span class="s1">    </span>七宝而庄严，</p>
<p class="p1">　　表刹甚高广，<span class="s1">    </span>渐小至梵天，<span class="s1">    </span>宝铃千万亿，<span class="s1">    </span>风动出妙音。</p>
<p class="p1">　　又于无量劫、<span class="s1">    </span>而供养此塔，<span class="s1">    </span>华香诸璎珞，<span class="s1">    </span>天衣众伎乐，</p>
<p class="p1">　　燃香油酥灯，<span class="s1">    </span>周匝常照明。<span class="s1">    </span>恶世法末时、<span class="s1">    </span>能持是经者，</p>
<p class="p1">　　则为已如上、<span class="s1">    </span>具足诸供养。<span class="s1">    </span>若能持此经，<span class="s1">    </span>则如佛现在，</p>
<p class="p1">　　以牛头栴檀、<span class="s1">    </span>起僧坊供养，<span class="s1">    </span>堂有三十二，<span class="s1">    </span>高八多罗树，</p>
<p class="p1">　　上馔妙衣服、<span class="s1">    </span>床卧皆具足，<span class="s1">    </span>百千众住处，<span class="s1">    </span>园林诸浴池，</p>
<p class="p1">　　经行及禅窟，<span class="s1">    </span>种种皆严好。<span class="s1">    </span>若有信解心、<span class="s1">    </span>受持读诵书，</p>
<p class="p1">　　若复教人书、<span class="s1">    </span>及供养经卷，<span class="s1">    </span>散华香末香、<span class="s1">    </span>以须曼薝卜、</p>
<p class="p1">　　阿提目多伽、<span class="s1">    </span>薰油常燃之。<span class="s1">    </span>如是供养者，<span class="s1">    </span>得无量功德，</p>
<p class="p1">　　如虚空无边，<span class="s1">    </span>其福亦如是。<span class="s1">    </span>况复持此经，<span class="s1">    </span>兼布施持戒，</p>
<p class="p1">　　忍辱乐禅定，<span class="s1">    </span>不嗔不恶口，<span class="s1">    </span>恭敬于塔庙，<span class="s1">    </span>谦下诸比丘，</p>
<p class="p1">　　远离自高心，<span class="s1">    </span>常思惟智慧，<span class="s1">    </span>有问难不嗔，<span class="s1">    </span>随顺为解说，</p>
<p class="p1">　　若能行是行，<span class="s1">    </span>功德不可量。<span class="s1">    </span>若见此法师、<span class="s1">    </span>成就如是德，</p>
<p class="p1">　　应以天华散，<span class="s1">    </span>天衣覆其身，<span class="s1">    </span>头面接足礼，<span class="s1">    </span>生心如佛想。</p>
<p class="p1">　　又应作是念，<span class="s1">    </span>不久诣道场，<span class="s1">    </span>得无漏无为，<span class="s1">    </span>广利诸人天。</p>
<p class="p1">　　其所住止处，<span class="s1">    </span>经行若坐卧，<span class="s1">    </span>乃至说一偈，<span class="s1">    </span>是中应起塔，</p>
<p class="p1">　　庄严令妙好，<span class="s1">    </span>种种以供养。<span class="s1">    </span>佛子住此地，<span class="s1">    </span>则是佛受用，</p>
<p class="p1">　　常在于其中、<span class="s1">    </span>经行及坐卧。</p>
<p class="p1">　　妙法莲华经卷第六</p>
<p class="p1">　　后秦龟兹国三藏法师鸠摩罗什奉诏译</p>
<p class="p1">　　妙法莲华经随喜功德品第十八</p>
<p class="p1">　　尔时、弥勒菩萨摩诃萨白佛言：<span class="s1">‘</span>世尊，若有善男子、善女人，闻是法华经、随喜者，得几所福？<span class="s1">’</span>而说偈言：</p>
<p class="p1">　　世尊灭度后，<span class="s1">    </span>其有闻是经，<span class="s1">    </span>若能随喜者，<span class="s1">    </span>为得几所福。</p>
<p class="p1">　　尔时佛告弥勒菩萨摩诃萨：<span class="s1">‘</span>阿逸多，如来灭后，若比丘、比丘尼、优婆塞、优婆夷，及余智者、若长若幼，闻是经、随喜已，从法会出，至于余处，若在僧坊，若空闲地，若城邑、巷陌、聚落、田里，如其所闻，为父母、宗亲、善友、知识、随力演说，是诸人等，闻已、随喜，复行转教，余人闻已，亦随喜转教，如是展转、至第五十，阿逸多，其第五十善男子、善女人，随喜功德，我今说之，汝当善听。<span class="s1">’</span></p>
<p class="p1">　　<span class="s1">‘</span>若四百万亿阿僧祇世界六趣四生众生，卵生、胎生、湿生、化生，若有形、无形，有想、无想，非有想、非无想，无足、二足、四足、多足、如是等、在众生数者，有人求福，随其所欲娱乐之具、皆给与之，一一众生、与满阎浮提金、银、琉璃、砗磲、玛瑙、珊瑚、琥珀、诸妙珍宝，及象、马、车乘，七宝所成宫殿楼阁等，是大施主、如是布施、满八十年已，而作是念：<span class="s1">“</span>我已施众生娱乐之具、随意所欲，然此众生、皆已衰老，年过八十，发白、面皱，将死不久，我当以佛法而训导之。<span class="s1">”</span>即集此众生，宣布法化，示教利喜，一时皆得须陀洹道、斯陀含道、阿那含道、阿罗汉道，尽诸有漏，于深禅定、皆得自在，具八解脱。于汝意云何，是大施主所得功德、宁为多否？<span class="s1">’</span></p>
<p class="p1">　　弥勒白佛言：<span class="s1">‘</span>世尊，是人功德甚多，无量无边，若是施主、但施众生一切乐具，功德无量，何况令得阿罗汉果。<span class="s1">’</span>佛告弥勒：<span class="s1">‘</span>我今分明语汝，是人以一切乐具、施于四百万亿阿僧祇世界六趣众生，又令得阿罗汉果，所得功德，不如是第五十人闻法华经一偈、随喜功德，百分、千分、百千万亿分、不及其一，乃至算数譬喻所不能知。阿逸多，如是第五十人展转闻法华经随喜功德，尚无量无边阿僧祇，何况最初于会中、闻而随喜者，其福复胜，无量无边阿僧祇、不可得比。<span class="s1">’</span></p>
<p class="p1">　　<span class="s1">‘</span>又、阿逸多，若人为是经故，往诣僧坊，若坐、若立、须臾听受，缘是功德，转身所生，得好上妙象、马、车乘、珍宝辇舆，及乘天宫。若复有人、于讲法处坐，更有人来，劝令坐听，若分座令坐，是人功德，转身得帝释坐处，若梵王坐处，若转轮圣王所坐之处。<span class="s1">’</span></p>
<p class="p1">　　<span class="s1">‘</span>阿逸多，若复有人、语余人言：<span class="s1">“</span>有经、名法华，可共往听。<span class="s1">”</span>即受其教，乃至须臾间闻，是人功德，转身得与陀罗尼菩萨共生一处，利根智慧，百千万世、终不喑哑，口气不臭，舌常无病，口亦无病，齿不垢黑、不黄、不疏，亦不缺落、不差、不曲、唇不下垂，亦不褰缩、不粗涩、不疮胗，亦不缺坏，亦不喎斜，不厚、不大，亦不黧黑，无诸可恶，鼻不匾□，亦不曲戾，面色不黑，亦不狭长，亦不窊曲，无有一切不可喜相，唇舌牙齿、悉皆严好，鼻修、高直，面貌圆满，眉高而长，额广、平、正，人相具足，世世所生，见佛闻法、信受教诲。<span class="s1">’</span></p>
<p class="p1">　　<span class="s1">‘</span>阿逸多，汝且观是、劝于一人令往听法，功德如此，何况一心听说、读诵，而于大众、为人分别如说修行？<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　若人于法会，<span class="s1">    </span>得闻是经典、<span class="s1">    </span>乃至于一偈，<span class="s1">    </span>随喜为他说，</p>
<p class="p1">　　如是展转教、<span class="s1">    </span>至于第五十，<span class="s1">    </span>最后人获福、<span class="s1">    </span>今当分别之。</p>
<p class="p1">　　如有大施主，<span class="s1">    </span>供给无量众，<span class="s1">    </span>具满八十岁、<span class="s1">    </span>随意之所欲，</p>
<p class="p1">　　见彼衰老相，<span class="s1">    </span>发白而面皱，<span class="s1">    </span>齿疏形枯竭，<span class="s1">    </span>念其死不久，</p>
<p class="p1">　　我今应当教、<span class="s1">    </span>令得于道果。<span class="s1">    </span>即为方便说、<span class="s1">    </span>涅槃真实法，</p>
<p class="p1">　　世皆不牢固，<span class="s1">    </span>如水沫泡焰，<span class="s1">    </span>汝等咸应当、<span class="s1">    </span>疾生厌离心。</p>
<p class="p1">　　诸人闻是法，<span class="s1">    </span>皆得阿罗汉，<span class="s1">    </span>具足六神通、<span class="s1">    </span>三明八解脱。</p>
<p class="p1">　　最后第五十，<span class="s1">    </span>闻一偈随喜，<span class="s1">    </span>是人福胜彼、<span class="s1">    </span>不可为譬喻。</p>
<p class="p1">　　如是展转闻，<span class="s1">    </span>其福尚无量，<span class="s1">    </span>何况于法会、<span class="s1">    </span>初闻随喜者。</p>
<p class="p1">　　若有劝一人、<span class="s1">    </span>将引听法华，<span class="s1">    </span>言此经深妙，<span class="s1">    </span>千万劫难遇，</p>
<p class="p1">　　即受教往听，<span class="s1">    </span>乃至须臾闻，<span class="s1">    </span>斯人之福报，<span class="s1">    </span>今当分别说。</p>
<p class="p1">　　世世无口患，<span class="s1">    </span>齿不疏黄黑，<span class="s1">    </span>唇不厚褰缺，<span class="s1">    </span>无有可恶相，</p>
<p class="p1">　　舌不干黑短，<span class="s1">    </span>鼻高修且直，<span class="s1">    </span>额广而平正，<span class="s1">    </span>面目悉端严，</p>
<p class="p1">　　为人所喜见，<span class="s1">    </span>口气无臭秽，<span class="s1">    </span>优钵华之香、<span class="s1">    </span>当从其口出。</p>
<p class="p1">　　若故诣僧坊，<span class="s1">    </span>欲听法华经，<span class="s1">    </span>须臾闻欢喜，<span class="s1">    </span>今当说其福。</p>
<p class="p1">　　后生天人中，<span class="s1">    </span>得妙象马车、<span class="s1">    </span>珍宝之辇舆，<span class="s1">    </span>及乘天宫殿。</p>
<p class="p1">　　若于讲法处、<span class="s1">    </span>劝人坐听经，<span class="s1">    </span>是福因缘得、<span class="s1">    </span>释梵转轮座。</p>
<p class="p1">　　何况一心听，<span class="s1">    </span>解说其义趣，<span class="s1">    </span>如说而修行，<span class="s1">    </span>其福不可量。</p>
<p class="p1">　　妙法莲华经法师功德品第十九</p>
<p class="p1">　　尔时佛告常精进菩萨摩诃萨：<span class="s1">‘</span>若善男子、善女人，受持是法华经，若读、若诵，若解说、若书写，是人当得八百眼功德、千二百耳功德、八百鼻功德、千二百舌功德、八百身功德、千二百意功德，以是功德、庄严六根，皆令清净。是善男子、善女人，父母所生清净肉眼，见于三千大千世界、内外所有山林河海，下至阿鼻地狱，上至有顶，亦见其中一切众生，及业因缘、果报生处，悉见悉知。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　若于大众中，<span class="s1">    </span>以无所畏心、<span class="s1">    </span>说是法华经，<span class="s1">    </span>汝听其功德。</p>
<p class="p1">　　是人得八百、<span class="s1">  </span>　功德殊胜眼，<span class="s1">    </span>以是庄严故，<span class="s1">    </span>其目甚清净。</p>
<p class="p1">　　父母所生眼，<span class="s1">    </span>悉见三千界、<span class="s1">    </span>内外弥楼山、<span class="s1">    </span>须弥及铁围，</p>
<p class="p1">　　并诸余山林、<span class="s1">    </span>大海江河水、<span class="s1">    </span>下至阿鼻狱，<span class="s1">    </span>上至有顶处，</p>
<p class="p1">　　其中诸众生，<span class="s1">    </span>一切皆悉见。<span class="s1">    </span>虽未得天眼，<span class="s1">    </span>肉眼力如是。</p>
<p class="p1">　　<span class="s1">‘</span>复次、常精进，若善男子、善女人，受持此经，若读、若诵，若解说、若书写，得千二百耳功德。以是清净耳，闻三千大千世界，下至阿鼻地狱，上至有顶，其中内外种种语言音声，象声、马声、牛声、车声，啼哭声、愁叹声，螺声、鼓声、钟声、铃声，笑声、语声，男声、女声、童子声、童女声，法声、非法声，苦声、乐声，凡夫声、圣人声，喜声、不喜声，天声、龙声、夜叉声、乾闼婆声、阿修罗声、迦楼罗声、紧那罗声、摩侯罗伽声，火声、水声、风声，地狱声、畜生声、饿鬼声，比丘声、比丘尼声，声闻声、辟支佛声，菩萨声、佛声。以要言之，三千大千世界中、一切内外所有诸声，虽未得天耳，以父母所生清净常耳，皆悉闻知，如是分别种种音声、而不坏耳根。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　父母所生耳，<span class="s1">    </span>清净无浊秽，<span class="s1">    </span>以此常耳闻，<span class="s1">    </span>三千世界声。</p>
<p class="p1">　　象马车牛声、<span class="s1">    </span>钟铃螺鼓声，<span class="s1">    </span>琴瑟箜篌声、<span class="s1">    </span>箫笛之音声，</p>
<p class="p1">　　清净好歌声，<span class="s1">    </span>听之而不著，<span class="s1">    </span>无数种人声，<span class="s1">    </span>闻悉能解了。</p>
<p class="p1">　　又闻诸天声，<span class="s1">    </span>微妙之歌音，<span class="s1">    </span>及闻男女声，<span class="s1">    </span>童子童女声。</p>
<p class="p1">　　山川险谷中、<span class="s1">    </span>迦陵频伽声，<span class="s1">    </span>命命等诸鸟，<span class="s1">    </span>悉闻其音声。</p>
<p class="p1">　　地狱众苦痛，<span class="s1">    </span>种种楚毒声，<span class="s1">    </span>饿鬼饥渴逼，<span class="s1">    </span>求索饮食声，</p>
<p class="p1">　　诸阿修罗等，<span class="s1">    </span>居在大海边，<span class="s1">    </span>自共言语时、<span class="s1">    </span>出于大音声。</p>
<p class="p1">　　如是说法者，<span class="s1">    </span>安住于此间，<span class="s1">    </span>遥闻是众声，<span class="s1">    </span>而不坏耳根。</p>
<p class="p1">　　十方世界中、<span class="s1">    </span>禽兽鸣相呼，<span class="s1">    </span>其说法之人，<span class="s1">    </span>于此悉闻之。</p>
<p class="p1">　　其诸梵天上，<span class="s1">    </span>光音及遍净，<span class="s1">    </span>乃至有顶天，<span class="s1">    </span>言语之音声，</p>
<p class="p1">　　法师住于此，<span class="s1">    </span>悉皆得闻之。<span class="s1">    </span>一切比丘众、<span class="s1">    </span>及诸比丘尼，</p>
<p class="p1">　　若读诵经典，<span class="s1">    </span>若为他人说，<span class="s1">    </span>法师住于此，<span class="s1">    </span>悉皆得闻之。</p>
<p class="p1">　　复有诸菩萨，<span class="s1">    </span>读诵于经法，<span class="s1">    </span>若为他人说，<span class="s1">    </span>撰集解其义，</p>
<p class="p1">　　如是诸音声，<span class="s1">    </span>悉皆得闻之。<span class="s1">    </span>诸佛大圣尊，<span class="s1">    </span>教化众生者，</p>
<p class="p1">　　于诸大会中、<span class="s1">    </span>演说微妙法，<span class="s1">    </span>持此法华者，<span class="s1">    </span>悉皆得闻之。</p>
<p class="p1">　　三千大千界、<span class="s1">    </span>内外诸音声，<span class="s1">    </span>下至阿鼻狱，<span class="s1">    </span>上至有顶天，</p>
<p class="p1">　　皆闻其音声，<span class="s1">    </span>而不坏耳根，<span class="s1">    </span>其耳聪利故，<span class="s1">    </span>悉能分别知。</p>
<p class="p1">　　持是法华者，<span class="s1">    </span>虽未得天耳，<span class="s1">    </span>但用所生耳，<span class="s1">    </span>功德已如是。</p>
<p class="p1">　　<span class="s1">‘</span>复次、常精进，若善男子、善女人，受持是经，若读、若诵，若解说，若书写，成就八百鼻功德。以是清净鼻根，闻于三千大千世界、上下内外种种诸香，须曼那华香、阇提华香、末利华香、瞻卜华香、波罗罗华香，赤莲华香、青莲华香、白莲华香，华树香、果树香，栴檀香、沉水香、多摩罗跋香、多伽罗香，及千万种和香，若末、若丸、若涂香，持是经者，于此间住，悉能分别。又复别知众生之香，象香、马香、牛羊等香，男香、女香、童子香、童女香，及草木丛林香，若近、若远、所有诸香，悉皆得闻，分别不错。持是经者，虽住于此，亦闻天上诸天之香，波利质多罗、拘鞞陀罗树香，及曼陀罗华香、摩诃曼陀罗华香、曼殊沙华香、摩诃曼殊沙华香、栴檀、沉水、种种末香，诸杂华香，如是等天香、和合所出之香，无不闻知。又闻诸天身香，释提桓因、在胜殿上，五欲娱乐嬉戏时香，若在妙法堂上、为忉利诸天说法时香，若于诸园游戏时香，及余天等、男女身香，皆悉遥闻。如是展转、乃至梵世、上至有顶、诸天身香，亦皆闻之。并闻诸天所烧之香，及声闻香、辟支佛香、菩萨香、诸佛身香，亦皆遥闻，知其所在。虽闻此香，然于鼻根不坏不错，若欲分别为他人说，忆念不谬。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　是人鼻清净，<span class="s1">    </span>于此世界中，<span class="s1">    </span>若香若臭物，<span class="s1">    </span>种种悉闻知。</p>
<p class="p1">　　须曼那阇提、<span class="s1">    </span>多摩罗栴檀、<span class="s1">    </span>沉水及桂香，<span class="s1">    </span>种种华果香，</p>
<p class="p1">　　及知众生香，<span class="s1">    </span>男子女人香，<span class="s1">    </span>说法者远住，<span class="s1">    </span>闻香知所在。</p>
<p class="p1">　　大势转轮王，<span class="s1">    </span>小转轮及子，<span class="s1">    </span>群臣诸宫人，<span class="s1">    </span>闻香知所在。</p>
<p class="p1">　　身所著珍宝，<span class="s1">    </span>及地中宝藏，<span class="s1">    </span>转轮王宝女，<span class="s1">    </span>闻香知所在。</p>
<p class="p1">　　诸人严身具，<span class="s1">    </span>衣服及璎珞、<span class="s1">    </span>种种所涂香，<span class="s1">    </span>闻香知其身。</p>
<p class="p1">　　诸天若行坐、<span class="s1">    </span>游戏及神变，<span class="s1">    </span>持是法华者，<span class="s1">    </span>闻香悉能知。</p>
<p class="p1">　　诸树华果实，<span class="s1">    </span>及酥油香气，<span class="s1">    </span>持经者住此，<span class="s1">    </span>悉知其所在。</p>
<p class="p1">　　诸山深险处，<span class="s1">    </span>栴檀树花敷，<span class="s1">    </span>众生在中者，<span class="s1">    </span>闻香皆能知。</p>
<p class="p1">　　铁围山大海、<span class="s1">    </span>地中诸众生，<span class="s1">    </span>持经者闻香，<span class="s1">    </span>悉知其所在。</p>
<p class="p1">　　阿修罗男女、<span class="s1">    </span>及其诸眷属，<span class="s1">    </span>斗诤游戏时，<span class="s1">    </span>闻香皆能知。</p>
<p class="p1">　　旷野险隘处，<span class="s1">    </span>狮子象虎狼、<span class="s1">    </span>野牛水牛等，<span class="s1">    </span>闻香知所在。</p>
<p class="p1">　　若有怀妊者，<span class="s1">    </span>未辩其男女、<span class="s1">    </span>无根及非人，<span class="s1">    </span>闻香悉能知。</p>
<p class="p1">　　以闻香力故，<span class="s1">    </span>知其初怀妊，<span class="s1">    </span>成就不成就，<span class="s1">    </span>安乐产福子。</p>
<p class="p1">　　以闻香力故，<span class="s1">    </span>知男女所念、<span class="s1">    </span>染欲痴恚心，<span class="s1">    </span>亦知修善者。</p>
<p class="p1">　　地中众伏藏，<span class="s1">    </span>金银诸珍宝、<span class="s1">    </span>铜器之所盛，<span class="s1">    </span>闻香悉能知。</p>
<p class="p1">　　种种诸璎珞，<span class="s1">    </span>无能识其价，<span class="s1">    </span>闻香知贵贱、<span class="s1">    </span>出处及所在。</p>
<p class="p1">　　天上诸华等，<span class="s1">    </span>曼陀曼殊沙、<span class="s1">    </span>波利质多树，<span class="s1">    </span>闻香悉能知。</p>
<p class="p1">　　天上诸宫殿，<span class="s1">    </span>上中下差别，<span class="s1">    </span>众宝花庄严，<span class="s1">    </span>闻香悉能知。</p>
<p class="p1">　　天园林胜殿、<span class="s1">    </span>诸观妙法堂，<span class="s1">    </span>在中而娱乐，<span class="s1">    </span>闻香悉能知。</p>
<p class="p1">　　诸天若听法，<span class="s1">    </span>或受五欲时，<span class="s1">    </span>来往行坐卧，<span class="s1">    </span>闻香悉能知。</p>
<p class="p1">　　天女所著衣、<span class="s1">    </span>好华香庄严，<span class="s1">    </span>周旋游戏时，<span class="s1">    </span>闻香悉能知。</p>
<p class="p1">　　如是展转上，<span class="s1">    </span>乃至于梵世，<span class="s1">    </span>入禅出禅者，<span class="s1">    </span>闻香悉能知。</p>
<p class="p1">　　光音遍净天，<span class="s1">    </span>乃至于有顶，<span class="s1">    </span>初生及退没，<span class="s1">    </span>闻香悉能知。</p>
<p class="p1">　　诸比丘众等，<span class="s1">    </span>于法常精进，<span class="s1">    </span>若坐若经行，<span class="s1">    </span>及读诵经典，</p>
<p class="p1">　　或在林树下、<span class="s1">    </span>专精而坐禅，<span class="s1">    </span>持经者闻香，<span class="s1">    </span>悉知其所在。</p>
<p class="p1">　　菩萨志坚固，<span class="s1">    </span>坐禅若读诵，<span class="s1">    </span>或为人说法，<span class="s1">    </span>闻香悉能知。</p>
<p class="p1">　　在在方世尊，<span class="s1">    </span>一切所恭敬，<span class="s1">    </span>愍众而说法，<span class="s1">    </span>闻香悉能知。</p>
<p class="p1">　　众生在佛前，<span class="s1">    </span>闻经皆欢喜，<span class="s1">    </span>如法而修行，<span class="s1">    </span>闻香悉能知。</p>
<p class="p1">　　虽未得菩萨<span class="s1">    </span>　无漏法生鼻，<span class="s1">    </span>而是持经者，<span class="s1">    </span>先得此鼻相。</p>
<p class="p1">　　<span class="s1">‘</span>复次、常精进，若善男子、善女人，受持是经，若读、若诵、若解说，若书写，得千二百舌功德。若好、若丑，若美、不美，及诸苦涩物，在其舌根，皆变成上味，如天甘露，无不美者。若以舌根、于大众中有所演说，出深妙声，能入其心，皆令欢喜快乐。又诸天子、天女，释梵诸天，闻是深妙音声，有所演说、言论次第，皆悉来听。及诸龙、龙女，夜叉、夜叉女，乾闼婆、乾闼婆女，阿修罗、阿修罗女，迦楼罗、迦楼罗女，紧那罗、紧那罗女，摩侯罗伽、摩侯罗伽女，为听法故，皆来亲近、恭敬供养。及比丘、比丘尼，优婆塞、优婆夷，国王、王子、群臣、眷属，小转轮王、大转轮王、七宝千子内外眷属，乘其宫殿，俱来听法，以是菩萨善说法故。婆罗门、居士、国内人民、尽其形寿，随侍供养。又诸声闻、辟支佛、菩萨、诸佛，常乐见之。是人所在方面，诸佛皆向其处说法，悉能受持一切佛法，又能出于深妙法音。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　是人舌根净，<span class="s1">    </span>终不受恶味，<span class="s1">    </span>其有所食啖，<span class="s1">    </span>悉皆成甘露。</p>
<p class="p1">　　以深净妙声，<span class="s1">    </span>于大众说法，<span class="s1">    </span>以诸因缘喻、<span class="s1">    </span>引导众生心，</p>
<p class="p1">　　闻者皆欢喜，<span class="s1">    </span>设诸上供养。<span class="s1">    </span>诸天龙夜叉、<span class="s1">    </span>及阿修罗等，</p>
<p class="p1">　　皆以恭敬心，<span class="s1">    </span>而共来听法，<span class="s1">    </span>是说法之人，<span class="s1">    </span>若欲以妙音、</p>
<p class="p1">　　遍满三千界，<span class="s1">    </span>随意即能至。<span class="s1">    </span>大小转轮王、<span class="s1">    </span>及千子眷属，</p>
<p class="p1">　　合掌恭敬心，<span class="s1">    </span>常来听受法。<span class="s1">    </span>诸天龙夜叉、<span class="s1">    </span>罗刹毗舍阇，</p>
<p class="p1">　　亦以欢喜心，<span class="s1">    </span>常乐来供养。<span class="s1">    </span>梵天王魔王，<span class="s1">    </span>自在大自在，</p>
<p class="p1">　　如是诸天众，<span class="s1">    </span>常来至其所。<span class="s1">    </span>诸佛及弟子、<span class="s1">    </span>闻其说法音，</p>
<p class="p1">　　常念而守护，<span class="s1">    </span>或时为现身。</p>
<p class="p1">　　<span class="s1">‘</span>复次、常精进，若善男子、善女人，受持是经，若读、若诵，若解说，若书写，得八百身功德。得清净身、如净琉璃，众生喜见。其身净故，三千大千世界众生，生时、死时，上下、好丑，生善处、恶处，悉于中现。及铁围山、大铁围山、弥楼山、摩诃弥楼山、等诸山，及其中众生，悉于中现。下至阿鼻地狱、上至有顶，所有及众生，悉于中现。若声闻、辟支佛、菩萨、诸佛、说法，皆于身中现其色像。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　若持法华者，<span class="s1">    </span>其身甚清净，<span class="s1">    </span>如彼净琉璃，<span class="s1">    </span>众生皆喜见，</p>
<p class="p1">　　又如净明镜，<span class="s1">    </span>悉见诸色像，<span class="s1">    </span>菩萨于净身，<span class="s1">    </span>皆见世所有，</p>
<p class="p1">　　唯独自明了，<span class="s1">    </span>余人所不见。<span class="s1">    </span>三千世界中、<span class="s1">    </span>一切诸群萌，</p>
<p class="p1">　　天人阿修罗、<span class="s1">    </span>地狱鬼畜生，<span class="s1">    </span>如是诸色像，<span class="s1">    </span>皆于身中现。</p>
<p class="p1">　　诸天等宫殿，<span class="s1">    </span>乃至于有顶，<span class="s1">    </span>铁围及弥楼、<span class="s1">    </span>摩诃弥楼山、</p>
<p class="p1">　　诸大海水等，<span class="s1">    </span>皆于身中现。<span class="s1">    </span>诸佛及声闻、<span class="s1">    </span>佛子菩萨等，</p>
<p class="p1">　　若独若在众，<span class="s1">    </span>说法悉皆现。<span class="s1">    </span>虽未得无漏<span class="s1">    </span>　法性之妙身，</p>
<p class="p1">　　以清净常体，<span class="s1">    </span>一切于中现。</p>
<p class="p1">　　<span class="s1">‘</span>复次、常精进，若善男子、善女人，如来灭后、受持是经，若读、若诵，若解说，若书写，得千二百意功德。以是清净意根，乃至闻一偈一句，通达无量无边之义，解是义已，能演说一句一偈、至于一月、四月、乃至一岁，诸所说法，随其义趣，皆与实相不相违背。若说俗间经书、治世语言、资生业等，皆顺正法。三千大千世界、六趣众生，心之所行，心所动作，心所戏论，皆悉知之，虽未得无漏智慧，而其意根、清净如此。是人有所思惟、筹量、言说，皆是佛法，无不真实，亦是先佛、经中所说。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　是人意清净，<span class="s1">    </span>明利无浊秽，<span class="s1">    </span>以此妙意根，<span class="s1">    </span>知上中下法，</p>
<p class="p1">　　乃至闻一偈，<span class="s1">    </span>通达无量义，<span class="s1">    </span>次第如法说，<span class="s1">    </span>月四月至岁。</p>
<p class="p1">　　是世界内外、<span class="s1">    </span>一切诸众生，<span class="s1">    </span>若天龙及人，<span class="s1">    </span>夜叉鬼神等，</p>
<p class="p1">　　其在六趣中、<span class="s1">    </span>所念若干种，<span class="s1">    </span>持法华之报，<span class="s1">    </span>一时皆悉知。</p>
<p class="p1">　　十方无数佛，<span class="s1">    </span>百福庄严相，<span class="s1">    </span>为众生说法，<span class="s1">    </span>悉闻能受持。</p>
<p class="p1">　　思惟无量义，<span class="s1">    </span>说法亦无量，<span class="s1">    </span>终始不忘错，<span class="s1">    </span>以持法华故。</p>
<p class="p1">　　悉知诸法相，<span class="s1">    </span>随义识次第，<span class="s1">    </span>达名字语言，<span class="s1">    </span>如所知演说。</p>
<p class="p1">　　此人有所说，<span class="s1">    </span>皆是先佛法，<span class="s1">    </span>以演此法故，<span class="s1">    </span>于众无所畏。</p>
<p class="p1">　　持法华经者，<span class="s1">    </span>意根净若斯，<span class="s1">    </span>虽未得无漏，<span class="s1">    </span>先有如是相，</p>
<p class="p1">　　是人持此经，<span class="s1">    </span>安住稀有地，<span class="s1">    </span>为一切众生、<span class="s1">    </span>欢喜而爱敬。</p>
<p class="p1">　　能以千万种，<span class="s1">  </span>　善巧之语言，<span class="s1">    </span>分别而说法，<span class="s1">    </span>持法华经故。</p>
<p class="p1">　　妙法莲华经常不轻菩萨品第二十</p>
<p class="p1">　　尔时佛告得大势菩萨摩诃萨：<span class="s1">‘</span>汝今当知，若比丘、比丘尼、优婆塞、优婆夷、持法华经者，若有恶口、骂詈诽谤，获大罪报，如前所说，其所得功德，如向所说、眼耳鼻舌身意清净。得大势，乃往古昔，过无量无边不可思议阿僧祇劫，有佛、名威音王如来、应供、正遍知、明行足、善逝世间解、无上士、调御丈夫、天人师、佛、世尊。劫名离衰，国名大成。其威音王佛，于彼世中，为天、人、阿修罗、说法，为求声闻者、说应四谛法，度生老病死，究竟涅槃，为求辟支佛者、说应十二因缘法，为诸菩萨、因阿耨多罗三藐三菩提，说应六波罗蜜法，究竟佛慧。得大势，是威音王佛、寿四十万亿那由他恒河沙劫，正法住世劫数、如一阎浮提微尘，像法住世劫数、如四天下微尘，其佛饶益众生已，然后灭度。正法像法灭尽之后，于此国土、复有佛出，亦号威音王如来、应供、正遍知、明行足、善逝世间解、无上士、调御丈夫、天人师、佛、世尊。如是次第有二万亿佛，皆同一号。<span class="s1">’</span></p>
<p class="p1">　　<span class="s1">‘</span>最初威音王如来、既已灭度，正法灭后，于像法中，增上慢比丘有大势力。尔时有一菩萨比丘、名常不轻，得大势以何因缘、名常不轻，是比丘、凡有所见，若比丘、比丘尼、优婆塞、优婆夷，皆悉礼拜赞叹、而作是言：<span class="s1">“</span>我深敬汝等，不敢轻慢。所以者何。汝等皆行菩萨道，当得作佛。<span class="s1">”</span>而是比丘、不专读诵经典，但行礼拜，乃至远见四众，亦复故往礼拜赞叹、而作是言：<span class="s1">“</span>我不敢轻于汝等，汝等皆当作佛。<span class="s1">”</span>四众之中，有生嗔恚、心不净者，恶口骂詈言：<span class="s1">“</span>是无智比丘、从何所来？自言我不轻汝，而与我等授记，当得作佛，我等不用如是虚妄授记。<span class="s1">”</span>如此经历多年，常被骂詈，不生嗔恚，常作是言：<span class="s1">“</span>汝当作佛。<span class="s1">”</span>说是语时，众人或以杖木瓦石而打掷之，避走远住，犹高声唱言：<span class="s1">“</span>我不敢轻于汝等，汝等皆当作佛。<span class="s1">”</span>以其常作是语故，增上慢比丘、比丘尼、优婆塞、优婆夷，号之为常不轻。<span class="s1">’</span></p>
<p class="p1">　　<span class="s1">‘</span>是比丘、临欲终时，于虚空中，具闻威音王佛、先所说法华经二十千万亿偈，悉能受持，即得如上眼根清净、耳鼻舌身意根清净。得是六根清净已，更增寿命二百万亿那由他岁，广为人说是法华经。于时增上慢四众，比丘、比丘尼、优婆塞、优婆夷，轻贱是人、为作不轻名者，见其得大神通力、乐说辩力、大善寂力，闻其所说，皆信伏随从。是菩萨复化千万亿众，令住阿耨多罗三藐三菩提。命终之后，得值二千亿佛，皆号日月灯明，于其法中、说是法华经，以是因缘，复值二千亿佛，同号云自在灯王，于此诸佛法中、受持读诵，为诸四众说此经典故，得是常眼清净、耳鼻舌身意诸根清净，于四众中说法，心无所畏。<span class="s1">’</span></p>
<p class="p1">　　<span class="s1">‘</span>得大势，是常不轻菩萨摩诃萨、供养如是若干诸佛，恭敬、尊重、赞叹、种诸善根，于后复值千万亿佛，亦于诸佛法中、说是经典，功德成就，当得作佛。得大势，于意云何，尔时常不轻菩萨、岂异人乎，则我身是。若我于宿世、不受持读诵此经、为他人说者，不能疾得阿耨多罗三藐三菩提，我于先佛所、受持读诵此经、为人说故，疾得阿耨多罗三藐三菩提。得大势，彼时四众、比丘、比丘尼、优婆塞、优婆夷，以嗔恚意、轻贱我故，二百亿劫、常不值佛，不闻法，不见僧，千劫于阿鼻地狱受大苦恼，毕是罪已，复遇常不轻菩萨，教化阿耨多罗三藐三菩提。得大势，于汝意云何，尔时四众常轻是菩萨者、岂异人乎，今此会中、跋陀婆罗等五百菩萨，师子月等五百比丘，尼思佛等、五百优婆塞，皆于阿耨多罗三藐三菩提不退转者是。得大势，当知是法华经，大饶益诸菩萨摩诃萨，能令至于阿耨多罗三藐三菩提，是故诸菩萨摩诃萨、于如来灭后，常应受持、读诵、解说、书写是经。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　过去有佛，<span class="s1">    </span>号威音王，<span class="s1">    </span>神智无量，<span class="s1">    </span>将导一切，</p>
<p class="p1">　　天人龙神、<span class="s1">    </span>所共供养。<span class="s1">    </span>是佛灭后，<span class="s1">    </span>法欲尽时，</p>
<p class="p1">　　有一菩萨、<span class="s1">    </span>名常不轻。<span class="s1">    </span>时诸四众、<span class="s1">    </span>计著于法。</p>
<p class="p1">　　不轻菩萨、<span class="s1">    </span>往到其所，<span class="s1">  </span>　而语之言，<span class="s1">    </span>我不轻汝，</p>
<p class="p1">　　汝等行道，<span class="s1">    </span>皆当作佛。<span class="s1">    </span>诸人闻已，<span class="s1">    </span>轻毁骂詈，</p>
<p class="p1">　　不轻菩萨，<span class="s1">    </span>能忍受之。<span class="s1">    </span>其罪毕已，<span class="s1">    </span>临命终时，</p>
<p class="p1">　　得闻此经，<span class="s1">    </span>六根清净，<span class="s1">    </span>神通力故，<span class="s1">    </span>增益寿命，</p>
<p class="p1">　　复为诸人，<span class="s1">  </span>　广说是经。<span class="s1">    </span>诸著法众，<span class="s1">    </span>皆蒙菩萨，</p>
<p class="p1">　　教化成就、<span class="s1">    </span>令住佛道。<span class="s1">    </span>不轻命终，<span class="s1">    </span>值无数佛，</p>
<p class="p1">　　说是经故，<span class="s1">    </span>得无量福，<span class="s1">    </span>渐具功德，<span class="s1">    </span>疾成佛道。</p>
<p class="p1">　　彼时不轻，<span class="s1">    </span>则我身是。<span class="s1">    </span>时四部众、<span class="s1">    </span>著法之者，</p>
<p class="p1">　　闻不轻言、<span class="s1">    </span>汝当作佛，<span class="s1">    </span>以是因缘，<span class="s1">    </span>值无数佛。</p>
<p class="p1">　　此会菩萨、<span class="s1">    </span>五百之众，<span class="s1">    </span>并及四部，<span class="s1">    </span>清信士女，</p>
<p class="p1">　　今于我前，<span class="s1">  </span>　听法者是。<span class="s1">    </span>我于前世，<span class="s1">    </span>劝是诸人，</p>
<p class="p1">　　听受斯经，<span class="s1">    </span>第一之法。<span class="s1">    </span>开示教人，<span class="s1">    </span>令住涅槃，</p>
<p class="p1">　　世世受持，<span class="s1">  </span>　如是经典。<span class="s1">    </span>亿亿万劫，<span class="s1">    </span>至不可议，</p>
<p class="p1">　　时乃得闻，<span class="s1">  </span>　是法华经。<span class="s1">    </span>亿亿万劫，<span class="s1">  </span>　至不可议，</p>
<p class="p1">　　诸佛世尊、<span class="s1">    </span>时说是经。<span class="s1">    </span>是故行者、<span class="s1">    </span>于佛灭后，</p>
<p class="p1">　　闻如是经，<span class="s1">    </span>勿生疑惑。<span class="s1">    </span>应当一心、<span class="s1">    </span>广说此经，</p>
<p class="p1">　　世世值佛，<span class="s1">    </span>疾成佛道。</p>
<p class="p1">　　妙法莲华经如来神力品第二十一</p>
<p class="p1">　　尔时千世界微尘等菩萨摩诃萨、从地涌出者，皆于佛前、一心合掌，瞻仰尊颜，而白佛言：<span class="s1">‘</span>世尊，我等于佛灭后，世尊分身所在国土、灭度之处，当广说此经，所以者何。我等亦自欲得是真净大法，受持、读诵、解说、书写、而供养之。<span class="s1">’</span></p>
<p class="p1">　　尔时世尊于文殊师利等、无量百千万亿旧住娑婆世界菩萨摩诃萨、及诸比丘、比丘尼、优婆塞、优婆夷、天龙、夜叉、乾闼婆、阿修罗、迦楼罗、紧那罗、摩侯罗伽、人非人、等，一切众前，现大神力，出广长舌上至梵世，一切毛孔、放于无量无数色光，皆悉遍照十方世界。众宝树下、师子座上诸佛，亦复如是，出广长舌、放无量光。释迦牟尼佛、及宝树下诸佛、现神力时、满百千岁，然后还摄舌相。一时謦欬、俱共弹指，是二音声，遍至十方诸佛世界，地皆六种震动。其中众生，天龙、夜叉、乾闼婆、阿修罗、迦楼罗、紧那罗、摩侯罗伽、人非人、等，以佛神力故，皆见此娑婆世界、无量无边百千万亿众宝树下、师子座上诸佛，及见释迦牟尼佛、共多宝如来、在宝塔中、坐师子座，又见无量无边百千万亿菩萨摩诃萨、及诸四众，恭敬围绕释迦牟尼佛，既见是已，皆大欢喜，得未曾有。</p>
<p class="p1">　　即时诸天、于虚空中、高声唱言：<span class="s1">‘</span>过此无量无边百千万亿阿僧祇世界，有国、名娑婆，是中有佛、名释迦牟尼，今为诸菩萨摩诃萨说大乘经，名妙法莲华、教菩萨法、佛所护念，汝等当深心随喜，亦当礼拜供养释迦牟尼佛。<span class="s1">’</span>彼诸众生、闻虚空中声已，合掌向娑婆世界、作如是言：<span class="s1">‘</span>南无释迦牟尼佛。南无释迦牟尼佛。<span class="s1">’</span>以种种华、香、璎珞、幡盖、及诸严身之具、珍宝妙物，皆共遥散娑婆世界。所散诸物、从十方来，譬如云集，变成宝帐，遍覆此间诸佛之上。于时十方世界，通达无碍，如一佛土。</p>
<p class="p1">　　尔时佛告上行等菩萨大众：<span class="s1">‘</span>诸佛神力，如是无量无边、不可思议，若我以是神力，于无量无边百千万亿阿僧祇劫，为嘱累故、说此经功德，犹不能尽。以要言之，如来一切所有之法，如来一切自在神力，如来一切所秘要之藏，如来一切甚深之事，皆于此经、宣示显说。是故汝等于如来灭后，应一心受持、读诵、解说、书写、如说修行。所在国土，若有受持、读诵、解说、书写、如说修行，若经卷所住之处，若于园中，若于林中，若于树下，若于僧坊，若白衣舍，若在殿堂，若山谷旷野，是中皆应起塔供养。所以者何。当知是处、即是道场，诸佛于此、得阿耨多罗三藐三菩提，诸佛于此、转于法轮，诸佛于此、而般涅槃。<span class="s1">’</span></p>
<p class="p1">　　尔时世尊欲重宣此义，而说偈言：</p>
<p class="p1">　　诸佛救世者，<span class="s1">    </span>住于大神通，<span class="s1">    </span>为悦众生故，<span class="s1">    </span>现无量神力，</p>
<p class="p1">　　舌相至梵天，<span class="s1">    </span>身放无数光，<span class="s1">    </span>为求佛道者、<span class="s1">    </span>现此稀有事。</p>
<p class="p1">　　诸佛謦欬声、<span class="s1">    </span>及弹指之声，<span class="s1">    </span>周闻十方国，<span class="s1">    </span>地皆六种动。</p>
<p class="p1">　　以佛灭度后、<span class="s1">    </span>能持是经故，<span class="s1">    </span>诸佛皆欢喜，<span class="s1">    </span>现无量神力。</p>
<p class="p1">　　嘱累是经故，<span class="s1">    </span>赞美受持者，<span class="s1">    </span>于无量劫中、<span class="s1">    </span>犹故不能尽。</p>
<p class="p1">　　是人之功德，<span class="s1">    </span>无边无有穷，<span class="s1">    </span>如十方虚空，<span class="s1">    </span>不可得边际。</p>
<p class="p1">　　能持是经者，<span class="s1">    </span>则为已见我，<span class="s1">    </span>亦见多宝佛、<span class="s1">    </span>及诸分身者，</p>
<p class="p1">　　又见我今日、<span class="s1">    </span>教化诸菩萨。<span class="s1">    </span>能持是经者，<span class="s1">    </span>令我及分身、</p>
<p class="p1">　　灭度多宝佛，<span class="s1">    </span>一切皆欢喜。<span class="s1">    </span>十方现在佛、<span class="s1">    </span>并过去未来，</p>
<p class="p1">　　亦见亦供养，<span class="s1">    </span>亦令得欢喜。<span class="s1">    </span>诸佛坐道场，<span class="s1">    </span>所得秘要法，</p>
<p class="p1">　　能持是经者，<span class="s1">    </span>不久亦当得。<span class="s1">    </span>能持是经者，<span class="s1">    </span>于诸法之义、</p>
<p class="p1">　　名字及言辞，<span class="s1">    </span>乐说无穷尽，<span class="s1">    </span>如风于空中，<span class="s1">    </span>一切无障碍。</p>
<p class="p1">　　于如来灭后，<span class="s1">    </span>知佛所说经，<span class="s1">    </span>因缘及次第，<span class="s1">    </span>随义如实说，</p>
<p class="p1">　　如日月光明，<span class="s1">    </span>能除诸幽冥。<span class="s1">    </span>斯人行世间，<span class="s1">    </span>能灭众生闇，</p>
<p class="p1">　　教无量菩萨、<span class="s1">    </span>毕竟住一乘。<span class="s1">    </span>是故有智者、<span class="s1">    </span>闻此功德利，</p>
<p class="p1">　　于我灭度后，<span class="s1">    </span>应受持斯经，<span class="s1">    </span>是人于佛道，<span class="s1">    </span>决定无有疑。</p>
<p class="p1">　　妙法莲华经嘱累品第二十二</p>
<p class="p1">　　尔时释迦牟尼佛从法座起，现大神力，以右手摩无量菩萨摩诃萨顶，而作是言：<span class="s1">‘</span>我于无量百千万亿阿僧祇劫、修习是难得阿耨多罗三藐三菩提法，今以付嘱汝等，汝等应当一心流布此法，广令增益。<span class="s1">’</span>如是三摩诸菩萨摩诃萨顶、而作是言：<span class="s1">‘</span>我于无量百千万亿阿僧祇劫、修习是难得阿耨多罗三藐三菩提法，今以付嘱汝等，汝等当受持、读诵、广宣此法，令一切众生、普得闻知。所以者何。如来有大慈悲，无诸悭吝，亦无所畏，能与众生、佛之智慧、如来智慧、自然智慧，如来是一切众生之大施主。汝等亦应随学如来之法，勿生悭吝，于未来世，若有善男子、善女人、信如来智慧者，当为演说此法华经，使得闻知，为令其人得佛慧故。若有众生不信受者，当于如来余深法中、示教利喜，汝等若能如是，则为已报诸佛之恩。<span class="s1">’</span></p>
<p class="p1">　　时诸菩萨摩诃萨、闻佛作是说已，皆大欢喜、遍满其身，益加恭敬，屈躬、低头、合掌向佛，俱发声言：<span class="s1">‘</span>如世尊敕，当具奉行，唯、然，世尊，愿不有虑。<span class="s1">’</span>诸菩萨摩诃萨众，如是三反、俱发声言：<span class="s1">‘</span>如世尊敕，当具奉行，唯、然，世尊，愿不有虑。<span class="s1">’</span>尔时释迦牟尼佛令十方来诸分身佛、各还本土，而作是言：<span class="s1">‘</span>诸佛各随所安，多宝佛塔、还可如故。<span class="s1">’</span>说是语时，十方无量分身诸佛、坐宝树下师子座上者，及多宝佛，并上行等无边阿僧祇菩萨大众，舍利弗等声闻四众，及一切世间、天、人、阿修罗、等，闻佛所说，皆大欢喜。</p>
<p class="p1">　　妙法莲华经药王菩萨本事品第二十三</p>
<p class="p1">　　尔时宿王华菩萨白佛言：<span class="s1">‘</span>世尊，药王菩萨、云何游于娑婆世界，世尊，是药王菩萨、有若干百千万亿那由他难行苦行，善哉、世尊，愿少解说。<span class="s1">’</span>诸天、龙、神、夜叉、乾闼婆、阿修罗、迦楼罗、紧那罗、摩侯罗伽、人非人、等，又他国土、诸来菩萨，及此声闻众，闻皆欢喜。</p>
<p class="p1">　　尔时佛告宿王华菩萨：<span class="s1">‘</span>乃往过去无量恒河沙劫，有佛、号日月净明德如来、应供、正遍知、明行足、善逝世间解、无上士、调御丈夫、天人师、佛、世尊。其佛有八十亿大菩萨摩诃萨，七十二恒河沙大声闻众，佛寿四万二千劫，菩萨寿命亦等。彼国无有女人、地狱、饿鬼、畜生、阿修罗、等，及以诸难，地平如掌，琉璃所成，宝树庄严，宝帐覆上，垂宝华幡，宝瓶香炉、周遍国界，七宝为台，一树一台，其树去台、尽一箭道。此诸宝树，皆有菩萨、声闻、而坐其下，诸宝台上，各有百亿诸天、作天伎乐，歌叹于佛，以为供养。<span class="s1">’</span></p>
<p class="p1">　　<span class="s1">‘</span>尔时彼佛为一切众生喜见菩萨、及众菩萨、诸声闻众、说法华经。是一切众生喜见菩萨，乐习苦行，于日月净明德佛法中、精进经行，一心求佛、满万二千岁已，得现一切色身三昧。得此三昧已，心大欢喜，即作念言，我得现一切色身三昧，皆是得闻法华经力，我今当供养日月净明德佛、及法华经。即时入是三昧，于虚空中、雨曼陀罗华、摩诃曼陀罗华、细末坚黑栴檀，满虚空中、如云而下，又雨海此岸栴檀之香，此香六铢、价值娑婆世界，以供养佛。<span class="s1">’</span></p>
<p class="p1">　　作是供养已，从三昧起，而自念言：<span class="s1">“</span>我虽以神力供养于佛，不如以身供养。<span class="s1">”</span>即服诸香，栴檀、薰陆、兜楼婆、毕力迦、沉水、胶香，又饮瞻卜诸华香油，满千二百岁已，香油涂身，于日月净明德佛前，以天宝衣而自缠身，灌诸香油，以神通力愿、而自燃身，光明遍照八十亿恒河沙世界。其中诸佛、同时赞言：<span class="s1">“</span>善哉、善哉，善男子，是真精进，是名真法供养如来。若以华、香、璎珞、烧香、末香、涂香、天缯、幡盖、及海此岸栴檀之香、如是等种种诸物供养，所不能及，假使国城、妻子、布施，亦所不及。善男子，是名第一之施，于诸施中、最尊最上，以法供养诸如来故。<span class="s1">”</span>作是语已，而各默然。其身火燃、千二百岁，过是已后，其身乃尽。一切众生喜见菩萨、作如是法供养已，命终之后，复生日月净明德佛国中，于净德王家、结跏趺坐，忽然化生。即为其父而说偈言：</p>
<p class="p1">　　大王今当知，<span class="s1">    </span>我经行彼处，<span class="s1">    </span>即时得一切，<span class="s1">    </span>现诸身三昧，</p>
<p class="p1">　　勤行大精进，<span class="s1">    </span>舍所爱之身，<span class="s1">    </span>供养于世尊、<span class="s1">    </span>为求无上慧。</p>
<p class="p1">　　<span class="s1">‘</span>说是偈已，而白父言：<span class="s1">“</span>日月净明德佛、今故现在。我先供养佛已，得解一切众生语言陀罗尼，复闻是法华经八百千万亿那由他、甄迦罗、频婆罗、阿婆、等，偈。大王，我今当还供养此佛。<span class="s1">”</span>白已即坐七宝之台，上升虚空，高七多罗树，往到佛所，头面礼足，合十指爪，以偈赞佛：</p>
<p class="p1">　　容颜甚奇妙，<span class="s1">    </span>光明照十方，<span class="s1">    </span>我适曾供养，<span class="s1">    </span>今复还亲觐。</p>
<p class="p1">　　尔时一切众生喜见菩萨说是偈已，而白佛言：<span class="s1">“</span>世尊，世尊犹故在世。<span class="s1">”</span>尔时日月净明德佛、告一切众生喜见菩萨：<span class="s1">“</span>善男子，我涅槃时到，灭尽时至，汝可安施床座，我于今夜、当般涅槃。<span class="s1">”</span>又敕一切众生喜见菩萨：<span class="s1">“</span>善男子，我以佛法、嘱累于汝、及诸菩萨、大弟子，并阿耨多罗三藐三菩提法，亦以三千大千七宝世界、诸宝树、宝台、及给侍诸天、悉付于汝，我灭度后，所有舍利、亦付嘱汝，当令流布，广设供养，应起若干千塔。<span class="s1">”</span>如是日月净明德佛、敕一切众生喜见菩萨已，于夜后分、入于涅槃。</p>
<p class="p1">　　尔时一切众生喜见菩萨见佛灭度，悲感、懊恼，恋慕于佛，即以海此岸栴檀为□、供养佛身，而以烧之。火灭已后，收取舍利，作八万四千宝瓶、以起八万四千塔，高三世界，表刹庄严，垂诸幡盖，悬众宝铃。</p>
<p class="p1">　　<span class="s1">‘</span>尔时一切众生喜见菩萨复自念言：<span class="s1">“</span>我虽作是供养，心犹未足，我今当更供养舍利。<span class="s1">”</span>便语诸菩萨大弟子、及天龙、夜叉、等一切大众：<span class="s1">“</span>汝等当一心念，我今供养日月净明德佛舍利。<span class="s1">”</span>作是语已，即于八万四千塔前，燃百福庄严臂七万二千岁、而以供养，令无数求声闻众、无量阿僧祇人、发阿耨多罗三藐三菩提心，皆使得住现一切色身三昧。<span class="s1">’</span></p>
<p class="p1">　　<span class="s1">‘</span>尔时诸菩萨、天、人、阿修罗、等，见其无臂，忧恼悲哀、而作是言：<span class="s1">“</span>此一切众生喜见菩萨，是我等师，教化我者，而今烧臂，身不具足。<span class="s1">”</span>于时一切众生喜见菩萨、于大众中立此誓言：<span class="s1">“</span>我舍两臂，必当得佛金色之身，若实不虚，令我两臂还复如故。<span class="s1">”</span>作是誓已，自然还复，由斯菩萨福德智慧淳厚所致。当尔之时，三千大千世界、六种震动，天雨宝华，一切人天、得未曾有。<span class="s1">’</span></p>
<p class="p1">　　佛告宿王华菩萨：<span class="s1">‘</span>于汝意云何，一切众生喜见菩萨，岂异人乎，今药王菩萨是也，其所舍身布施，如是无量百千万亿那由他数。宿王华，若有发心欲得阿耨多罗三藐三菩提者，能燃手指、乃至足一指、供养佛塔，胜以国城妻子、及三千大千国土山林河池、诸珍宝物、而供养者，若复有人，以七宝满三千大千世界，供养于佛、及大菩萨、辟支佛、阿罗汉，是人所得功德，不如受持此法华经、乃至一四句偈，其福最多。<span class="s1">’</span></p>
<p class="p1">　　<span class="s1">‘</span>宿王华，譬如一切川流江河，诸水之中，海为第一，此法华经、亦复如是，于诸如来所说经中，最为深大。又如土山、黑山、小铁围山、大铁围山、及十宝山，众山之中，须弥山为第一，此法华经、亦复如是，于诸经中、最为其上。又如众星之中，月天子最为第一，此法华经亦复如是，于千万亿种诸经法中、最为照明。又如日天子能除诸闇，此经亦复如是，能破一切不善之闇。又如诸小王中，转轮圣王最为第一，此经亦复如是，于众经中、最为其尊。又如帝释、于三十三天中王，此经亦复如是，诸经中王。又如大梵天王、一切众生之父，此经亦复如是，一切贤圣、学、无学、及发菩萨心者之父。又如一切凡夫人中，须陀洹、斯陀含、阿那含、阿罗汉、辟支佛、为第一，此经亦复如是，一切如来所说、若菩萨所说、若声闻所说、诸经法中，最为第一，有能受持是经典者，亦复如是，于一切众生中、亦为第一。一切声闻辟支佛中，菩萨为第一，此经亦复如是，于一切诸经法中、最为第一。如佛为诸法王，此经亦复如是，诸经中王。<span class="s1">’</span></p>
<p class="p1">　　<span class="s1">‘</span>宿王华，此经能救一切众生者，此经能令一切众生离诸苦恼，此经能大饶益一切众生，充满其愿。如清凉池、能满一切诸渴乏者，如寒者得火，如裸者得衣，如商人得主，如子得母，如渡得船，如病得医，如暗得灯，如贫得宝，如民得王，如贾客得海，如炬除暗，此法华经亦复如是，能令众生离一切苦、一切病痛，能解一切生死之缚。若人得闻此法华经，若自书，若使人书，所得功德，以佛智慧、筹量多少，不得其边。若书是经卷，华、香、璎珞、烧香、末香、涂香，幡盖、衣服，种种之灯，酥灯、油灯、诸香油灯、瞻卜油灯、须曼那油灯、波罗罗油灯、婆利师迦油灯、那婆摩利油灯、供养，所得功德，亦复无量。<span class="s1">’</span></p>
<p class="p1">　　<span class="s1">‘</span>宿王华，若有人、闻是药王菩萨本事品者，亦得无量无边功德。若有女人、闻是药王菩萨本事品，能受持者，尽是女身，后不复受。若如来灭后、后五百岁中，若有女人、闻是经典，如说修行，于此命终，即往安乐世界，阿弥陀佛、大菩萨众，围绕住处，生莲华中，宝座之上，不复为贪欲所恼，亦复不为嗔恚愚痴所恼，亦复不为憍慢嫉妒诸垢所恼，得菩萨神通、无生法忍。得是忍已，眼根清净，以是清净眼根，见七百万二千亿那由他恒河沙等诸佛如来。是时诸佛遥共赞言：<span class="s1">“</span>善哉、善哉，善男子，汝能于释迦牟尼佛法中、受持读诵思惟是经，为他人说，所得福德、无量无边，火不能烧，水不能漂，汝之功德，千佛共说、不能令尽。汝今已能破诸魔贼，坏生死军，诸余怨敌、皆悉摧灭。善男子，百千诸佛，以神通力、共守护汝，于一切世间、天人之中，无如汝者，惟除如来，其诸声闻、辟支佛、乃至菩萨，智慧禅定、无有与汝等者。<span class="s1">”</span>宿王华，此菩萨成就如是功德智慧之力。<span class="s1">’</span></p>
<p class="p1">　　<span class="s1">‘</span>若有人闻是药王菩萨本事品，能随喜赞善者，是人现世、口中常出青莲华香，身毛孔中常出牛头栴檀之香，所得功德，如上所说。是故宿王华，以此药王菩萨本事品、嘱累于汝，我灭度后、后五百岁中，广宣流布于阎浮提，无令断绝，恶魔、魔民、诸天龙、夜叉、鸠槃荼等，得其便也。<span class="s1">’</span></p>
<p class="p1">　　<span class="s1">‘</span>宿王华，汝当以神通之力、守护是经。所以者何。此经则为阎浮提人、病之良药，若人有病，得闻是经，病即消灭，不老不死。宿王华，汝若见有受持是经者，应以青莲花、盛满末香，供散其上，散已、作是念言：<span class="s1">“</span>此人不久、必当取草坐于道场，破诸魔军，当吹法螺、击大法鼓，度脱一切众生、老病死海。<span class="s1">”</span>是故求佛道者、见有受持是经典人，应当如是生恭敬心。<span class="s1">’</span></p>
<p class="p1">　　说是药王菩萨本事品时，八万四千菩萨、得解一切众生语言陀罗尼。多宝如来、于宝塔中赞宿王华菩萨言：<span class="s1">‘</span>善哉、善哉，宿王华，汝成就不可思议功德，乃能问释迦牟尼佛如此之事，利益无量一切众生。<span class="s1">’</span></p>
<p class="p1">　　妙法莲华经卷第七</p>
<p class="p1">　　后秦龟兹国三藏法师鸠摩罗什奉诏译</p>
<p class="p1">　　妙法莲华经妙音菩萨品第二十四</p>
<p class="p1">　　尔时释迦牟尼佛放大人相、肉髻光明，及放眉间白毫相光，遍照东方百八万亿那由他恒河沙等诸佛世界。过是数已，有世界、名净光庄严，其国有佛，号净华宿王智如来、应供、正遍知、明行足、善逝世间解、无上士、调御丈夫、天人师、佛、世尊，为无量无边菩萨大众恭敬围绕、而为说法，释迦牟尼佛白毫光明遍照其国。</p>
<p class="p1">　　尔时一切净光庄严国中，有一菩萨、名曰妙音，久已植众德本，供养亲近无量百千万亿诸佛，而悉成就甚深智慧，得妙幢相三昧、法华三昧、净德三昧、宿王戏三昧、无缘三昧、智印三昧、解一切众生语言三昧、集一切功德三昧、清净三昧、神通游戏三昧、慧炬三昧、庄严王三昧、净光明三昧、净藏三昧、不共三昧、日旋三昧、得如是等百千万亿恒河沙等诸大三昧。释迦牟尼佛光照其身，即白净华宿王智佛言：<span class="s1">‘</span>世尊，我当往诣娑婆世界，礼拜、亲近、供养、释迦牟尼佛，及见文殊师利法王子菩萨、药王菩萨、勇施菩萨、宿王华菩萨、上行意菩萨、庄严王菩萨、药上菩萨。<span class="s1">’</span></p>
<p class="p1">　　尔时净华宿王智佛告妙音菩萨：<span class="s1">‘</span>汝莫轻彼国，生下劣想。善男子，彼娑婆世界，高下不平，土石诸山、秽恶充满，佛身卑小，诸菩萨众、其形亦小，而汝身四万二千由旬，我身六百八十万由旬，汝身第一端正，百千万福、光明殊妙，是故汝往、莫轻彼国、若佛菩萨、及国土，生下劣想。<span class="s1">’</span>妙音菩萨白其佛言：<span class="s1">‘</span>世尊，我今诣娑婆世界，皆是如来之力，如来神通游戏，如来功德智慧庄严。<span class="s1">’</span>于是妙音菩萨不起于座，身不动摇，而入三昧，以三昧力，于耆阇崛山、去法座不远，化作八万四千众宝莲华，阎浮檀金为茎，白银为叶，金刚为须，甄叔迦宝以为其台。</p>
<p class="p1">　　尔时文殊师利法王子、见是莲华，而白佛言：<span class="s1">‘</span>世尊，是何因缘，先现此瑞，有若干千万莲华，阎浮檀金为茎，白银为叶，金刚为须，甄叔迦宝以为其台。<span class="s1">’</span>尔时释迦牟尼佛告文殊师利：<span class="s1">‘</span>是妙音菩萨摩诃萨，欲从净华宿王智佛国，与八万四千菩萨、围绕而来，至此娑婆世界，供养、亲近、礼拜、于我，亦欲供养、听法华经。<span class="s1">’</span></p>
<p class="p1">　　文殊师利白佛言：<span class="s1">‘</span>世尊，是菩萨种何善本？修何功德？而能有是大神通力？行何三昧？愿为我等说是三昧名字，我等亦欲勤修行之，行此三昧，乃能见是菩萨色相大小，威仪进止。惟愿世尊以神通力，彼菩萨来，令我得见。<span class="s1">’</span>尔时释迦牟尼佛告文殊师利：<span class="s1">‘</span>此久灭度多宝如来、当为汝等而现其相。<span class="s1">’</span></p>
<p class="p1">　　时多宝佛告彼菩萨：<span class="s1">‘</span>善男子、来，文殊师利法王子欲见汝身。<span class="s1">’</span>于时妙音菩萨于彼国没，与八万四千菩萨、俱共发来，所经诸国，六种震动，皆悉雨于七宝莲华，百千天乐，不鼓自鸣。是菩萨目如广大青莲华叶，正使和合百千万月，其面貌端正、复过于此，身真金色，无量百千功德庄严，威德炽盛，光明照曜，诸相具足，如那罗延坚固之身。入七宝台，上升虚空，去地七多罗树，诸菩萨众恭敬围绕、而来诣此娑婆世界耆阇崛山。</p>
<p class="p1">　　到已下七宝台，以价值百千璎珞、持至释迦牟尼佛所，头面礼足，奉上璎珞，而白佛言：<span class="s1">‘</span>世尊，净华宿王智佛问讯世尊，少病、少恼，起居轻利，安乐行否，四大调和否，世事可忍否，众生易度否，无多贪欲、嗔恚、愚痴、嫉妒、悭慢否，无不孝父母、不敬沙门、邪见、不善心、不摄五情否，世尊，众生能降伏诸魔怨否，久灭度多宝如来在七宝塔中、来听法否，又问讯多宝如来，安隐、少恼，堪忍久住否。世尊，我今欲见多宝佛身，惟愿世尊，示我令见。<span class="s1">’</span></p>
<p class="p1">　　尔时释迦牟尼佛语多宝佛：<span class="s1">‘</span>是妙音菩萨欲得相见。<span class="s1">’</span>时多宝佛告妙音言：<span class="s1">‘</span>善哉、善哉，汝能为供养释迦牟尼佛、及听法华经，并见文殊师利等，故来至此。<span class="s1">’</span></p>
<p class="p1">　　尔时华德菩萨白佛言：<span class="s1">‘</span>世尊，是妙音菩萨，种何善根，修何功德，有是神力。<span class="s1">’</span>佛告华德菩萨：<span class="s1">‘</span>过去有佛，名云雷音王多陀阿伽度、阿罗诃、三藐三佛陀，国名现一切世间，劫名喜见，妙音菩萨于万二千岁，以十万种伎乐、供养云雷音王佛，并奉上八万四千七宝钵，以是因缘果报，今生净华宿王智佛国，有是神力。华德，于汝意云何，尔时云雷音王佛所、妙音菩萨，伎乐供养、奉上宝器者，岂异人乎，今此妙音菩萨摩诃萨是。华德，是妙音菩萨，已曾供养亲近无量诸佛，久植德本，又值恒河沙等百千万亿那由他佛。<span class="s1">’</span></p>
<p class="p1">　　<span class="s1">‘</span>华德，汝但见妙音菩萨、其身在此，而是菩萨、现种种身，处处为诸众生说是经典，或现梵王身，或现帝释身，或现自在天身，或现大自在天身，或现天大将军身，或现毗沙门天王身，或现转轮圣王身，或现诸小王身，或现长者身，或现居士身，或现宰官身，或现婆罗门身，或现比丘、比丘尼、优婆塞、优婆夷身，或现长者居士妇女身，或现宰官妇女身，或现婆罗门妇女身，或现童男童女身，或现天龙、夜叉、乾闼婆、阿修罗、迦楼罗、紧那罗、摩侯罗伽、人非人、等身，而说是经。诸有地狱、饿鬼、畜生、及众难处，皆能救济，乃至于王后宫，变为女身、而说是经。<span class="s1">’</span></p>
<p class="p1">　　<span class="s1">‘</span>华德，是妙音菩萨，能救护娑婆世界诸众生者，是妙音菩萨如是种种变化现身，在此娑婆国土，为诸众生说是经典，于神通、变化、智慧、无所损减。是菩萨，以若干智慧、明照娑婆世界，令一切众生、各得所知，于十方恒河沙世界中，亦复如是，若应以声闻形得度者，现声闻形而为说法，应以辟支佛形得度者，现辟支佛形而为说法，应以菩萨形得度者，现菩萨形而为说法，应以佛形得度者，即现佛形而为说法，如是种种、随所应度而为现形，乃至应以灭度而得度者，示现灭度，华德，妙音菩萨摩诃萨、成就大神通智慧之力，其事如是。<span class="s1">’</span></p>
<p class="p1">　　尔时华德菩萨白佛言：<span class="s1">‘</span>世尊，是妙音菩萨、深种善根，世尊，是菩萨、住何三昧，而能如是在所变现，度脱众生？<span class="s1">’</span>佛告华德菩萨：<span class="s1">‘</span>善男子，其三昧、名现一切色身，妙音菩萨住是三昧中，能如是饶益无量众生。<span class="s1">’</span>说是妙音菩萨品时，与妙音菩萨俱来者八万四千人，皆得现一切色身三昧，此娑婆世界无量菩萨，亦得是三昧、及陀罗尼。</p>
<p class="p1">　　尔时妙音菩萨摩诃萨供养释迦牟尼佛、及多宝佛塔已，还归本土，所经诸国，六种震动，雨宝莲华，作百千万亿种种伎乐。既到本国，与八万四千菩萨、围绕至净华宿王智佛所，白佛言：<span class="s1">‘</span>世尊，我到娑婆世界、饶益众生，见释迦牟尼佛、及见多宝佛塔，礼拜、供养，又见文殊师利法王子菩萨，及见药王菩萨、得勤精进力菩萨、勇施菩萨等，亦令是八万四千菩萨、得现一切色身三昧。说是妙音菩萨来往品时，四万二千天子、得无生法忍，华德菩萨、得法华三昧。<span class="s1">’</span></p>
<p class="p2"><span class="s4">　　<a href="http://www.jingshu.org/article-20584-1.html"><span class="s2">妙法莲华经观世音菩萨普门品</span></a>第二十五</span></p>
<p class="p1">　　尔时无尽意菩萨、即从座起，偏袒右肩，合掌向佛、而作是言：<span class="s1">‘</span>世尊，观世音菩萨、以何因缘、名观世音？<span class="s1">’</span>佛告无尽意菩萨：<span class="s1">‘</span>善男子，若有无量百千万亿众生、受诸苦恼，闻是观世音菩萨，一心称名，观世音菩萨即时观其音声，皆得解脱。若有持是观世音菩萨名者，设入大火，火不能烧，由是菩萨威神力故。若为大水所漂，称其名号，即得浅处。若有百千万亿众生，为求金、银、琉璃、砗磲、玛瑙、珊瑚、琥珀、真珠、等宝，入于大海，假使黑风吹其船舫、飘堕罗刹鬼国，其中若有乃至一人、称观世音菩萨名者，是诸人等，皆得解脱罗刹之难。以是因缘，名观世音。<span class="s1">’</span></p>
<p class="p1">　　<span class="s1">‘</span>若复有人、临当被害，称观世音菩萨名者，彼所执刀杖、寻段段坏，而得解脱。若三千大千国土，满中夜叉、罗刹，欲来恼人，闻其称观世音菩萨名者，是诸恶鬼、尚不能以恶眼视之，况复加害。设复有人，若有罪、若无罪，杻械、枷锁、检系其身，称观世音菩萨名者，皆悉断坏，即得解脱。若三千大千国土、满中怨贼，有一商主，将诸商人，赍持重宝、经过险路，其中一人、作是唱言：<span class="s1">“</span>诸善男子、勿得恐怖，汝等应当一心称观世音菩萨名号，是菩萨能以无畏施于众生，汝等若称名者，于此怨贼、当得解脱。<span class="s1">”</span>众商人闻，俱发声言：<span class="s1">“</span>南无观世音菩萨。<span class="s1">”</span>称其名故，即得解脱。<span class="s1">’</span></p>
<p class="p1">　　<span class="s1">‘</span>无尽意，观世音菩萨摩诃萨威神之力、巍巍如是。若有众生、多于淫欲，常念恭敬观世音菩萨，便得离欲。若多嗔恚，常念恭敬观世音菩萨，便得离嗔。若多愚痴，常念恭敬观世音菩萨，便得离痴。无尽意，观世音菩萨、有如是等大威神力，多所饶益，是故众生、常应心念。若有女人、设欲求男，礼拜供养观世音菩萨，便生福德智慧之男，设欲求女，便生端正有相之女，宿植德本，众人爱敬。无尽意，观世音菩萨有如是力，若有众生、恭敬礼拜观世音菩萨，福不唐捐，是故众生皆应受持观世音菩萨名号。<span class="s1">’</span></p>
<p class="p1">　　<span class="s1">‘</span>无尽意，若有人、受持六十二亿恒河沙菩萨名字，复尽形供养饮食、衣服、卧具、医药，于汝意云何，是善男子、善女人、功德多否？<span class="s1">’</span></p>
<p class="p1">　　无尽意言：<span class="s1">‘</span>甚多，世尊。<span class="s1">’</span>佛言：<span class="s1">‘</span>若复有人、受持观世音菩萨名号，乃至一时礼拜、供养，是二人福，正等无异，于百千万亿劫、不可穷尽，无尽意，受持观世音菩萨名号，得如是无量无边福德之利。<span class="s1">’</span></p>
<p class="p1">　　无尽意菩萨白佛言：<span class="s1">‘</span>世尊，观世音菩萨、云何游此娑婆世界，云何而为众生说法，方便之力，其事云何？<span class="s1">’</span>佛告无尽意菩萨：<span class="s1">‘</span>善男子，若有国土众生、应以佛身得度者，观世音菩萨即现佛身而为说法。应以辟支佛身得度者，即现辟支佛身而为说法。应以声闻身得度者，即现声闻身而为说法。应以梵王身得度者，即现梵王身而为说法。应以帝释身得度者，即现帝释身而为说法。应以自在天身得度者，即现自在天身而为说法。应以大自在天身得度者，即现大自在天身而为说法。应以天大将军身得度者，即现天大将军身而为说法。应以毗沙门身得度者，即现毗沙门身而为说法。应以小王身得度者，即现小王身而为说法。应以长者身得度者，即现长者身而为说法。应以居士身得度者，即现居士身而为说法。应以宰官身得度者，即现宰官身而为说法。应以婆罗门身得度者，即现婆罗门身而为说法。应以比丘、比丘尼、优婆塞、优婆夷身得度者，即现比丘、比丘尼、优婆塞、优婆夷身而为说法。应以长者、居士、宰官、婆罗门妇女身得度者，即现妇女身而为说法。应以童男、童女身得度者，即现童男、童女身而为说法。应以天龙、夜叉、乾闼婆、阿修罗、迦楼罗、紧那罗、摩侯罗伽、人非人、等身、得度者，即皆现之而为说法。应以执金刚神得度者，即现执金刚神而为说法。<span class="s1">’</span></p>
<p class="p1">　　<span class="s1">‘</span>无尽意，是观世音菩萨成就如是功德，以种种形、游诸国土，度脱众生，是故汝等应当一心供养观世音菩萨。是观世音菩萨摩诃萨，于怖畏急难之中、能施无畏，是故此娑婆世界、皆号之为施无畏者。<span class="s1">’</span></p>
<p class="p1">　　无尽意菩萨白佛言：<span class="s1">‘</span>世尊，我今当供养观世音菩萨。<span class="s1">’</span>即解颈众宝珠璎珞、价值百千两金，而以与之，作是言：<span class="s1">‘</span>仁者，受此法施珍宝璎珞。<span class="s1">’</span>时观世音菩萨不肯受之。无尽意复白观世音菩萨言：<span class="s1">‘</span>仁者，愍我等故，受此璎珞。<span class="s1">’</span></p>
<p class="p1">　　尔时佛告观世音菩萨：<span class="s1">‘</span>当愍此无尽意菩萨、及四众、天、龙、夜叉、乾闼婆、阿修罗、迦楼罗、紧那罗、摩侯罗伽、人非人、等故，受是璎珞。<span class="s1">’</span>即时观世音菩萨愍诸四众、及于天、龙、人非人、等，受其璎珞，分作二分，一分奉释迦牟尼佛，一分奉多宝佛塔。<span class="s1">‘</span>无尽意，观世音菩萨有如是自在神力，游于娑婆世界。<span class="s1">’</span></p>
<p class="p1">　　尔时无尽意菩萨以偈问曰：</p>
<p class="p1">　　世尊妙相具，<span class="s1">    </span>我今重问彼，<span class="s1">    </span>佛子何因缘，<span class="s1">    </span>名为观世音。</p>
<p class="p1">　　具足妙相尊，<span class="s1">    </span>偈答无尽意。<span class="s1">    </span>汝听观音行，<span class="s1">    </span>善应诸方所，</p>
<p class="p1">　　宏誓深如海，<span class="s1">    </span>历劫不思议，<span class="s1">    </span>侍多千亿佛，<span class="s1">    </span>发大清净愿。</p>
<p class="p1">　　我为汝略说，<span class="s1">    </span>闻名及见身，<span class="s1">    </span>心念不空过，<span class="s1">    </span>能灭诸有苦。</p>
<p class="p1">　　假使兴害意，<span class="s1">    </span>推落大火坑，<span class="s1">    </span>念彼观音力，<span class="s1">    </span>火坑变成池。</p>
<p class="p1">　　或漂流巨海，<span class="s1">    </span>龙鱼诸鬼难，<span class="s1">    </span>念彼观音力，<span class="s1">    </span>波浪不能没。</p>
<p class="p1">　　或在须弥峰、<span class="s1">    </span>为人所推堕，<span class="s1">    </span>念彼观音力，<span class="s1">    </span>如日虚空住。</p>
<p class="p1">　　或被恶人逐，<span class="s1">    </span>堕落金刚山，<span class="s1">    </span>念彼观音力，<span class="s1">    </span>不能损一毛。</p>
<p class="p1">　　或值怨贼绕，<span class="s1">    </span>各执刀加害，<span class="s1">    </span>念彼观音力，<span class="s1">    </span>咸即起慈心。</p>
<p class="p1">　　或遭王难苦，<span class="s1">    </span>临刑欲寿终，<span class="s1">    </span>念彼观音力，<span class="s1">    </span>刀寻段段坏。</p>
<p class="p1">　　或囚禁枷锁，<span class="s1">    </span>手足被杻械，<span class="s1">    </span>念彼观音力，<span class="s1">    </span>释然得解脱。</p>
<p class="p1">　　咒诅诸毒药、<span class="s1">    </span>所欲害身者，<span class="s1">    </span>念彼观音力，<span class="s1">    </span>还著于本人。</p>
<p class="p1">　　或遇恶罗刹、<span class="s1">    </span>毒龙诸鬼等，<span class="s1">    </span>念彼观音力，<span class="s1">    </span>时悉不敢害。</p>
<p class="p1">　　若恶兽围绕，<span class="s1">    </span>利牙爪可怖，<span class="s1">    </span>念彼观音力，<span class="s1">    </span>疾走无边方。</p>
<p class="p1">　　蚖蛇及蝮蝎，<span class="s1">    </span>气毒烟火燃，<span class="s1">    </span>念彼观音力，<span class="s1">    </span>寻声自回去。</p>
<p class="p1">　　云雷鼓掣电，<span class="s1">    </span>降雹澍大雨，<span class="s1">    </span>念彼观音力，<span class="s1">    </span>应时得消散。</p>
<p class="p1">　　众生被困厄，<span class="s1">    </span>无量苦逼身，<span class="s1">    </span>观音妙智力，<span class="s1">    </span>能救世间苦。</p>
<p class="p1">　　具足神通力，<span class="s1">    </span>广修智方便，<span class="s1">    </span>十方诸国土，<span class="s1">    </span>无刹不现身。</p>
<p class="p1">　　种种诸恶趣，<span class="s1">    </span>地狱鬼畜生，<span class="s1">    </span>生老病死苦，<span class="s1">    </span>以渐悉令灭。</p>
<p class="p1">　　真观清净观，<span class="s1">    </span>广大智慧观，<span class="s1">    </span>悲观及慈观，<span class="s1">    </span>常愿常瞻仰。</p>
<p class="p1">　　无垢清净光、<span class="s1">    </span>慧日破诸闇，<span class="s1">    </span>能伏灾风火，<span class="s1">    </span>普明照世间。</p>
<p class="p1">　　悲体戒雷震，<span class="s1">    </span>慈意妙大云，<span class="s1">    </span>澍甘露法雨，<span class="s1">    </span>灭除烦恼焰。</p>
<p class="p1">　　诤讼经官处，<span class="s1">    </span>怖畏军阵中，<span class="s1">    </span>念彼观音力，<span class="s1">    </span>众怨悉退散。</p>
<p class="p1">　　妙音观世音、<span class="s1">    </span>梵音海潮音，<span class="s1">    </span>胜彼世间音，<span class="s1">    </span>是故须常念，</p>
<p class="p1">　　念念勿生疑。<span class="s1">    </span>观世音净圣，<span class="s1">    </span>于苦恼死厄、<span class="s1">    </span>能为作依怙。</p>
<p class="p1">　　具一切功德，<span class="s1">    </span>慈眼视众生，<span class="s1">    </span>福聚海无量，<span class="s1">    </span>是故应顶礼。</p>
<p class="p1">　　尔时持地菩萨即从座起，前白佛言：<span class="s1">‘</span>世尊，若有众生、闻是观世音菩萨品、自在之业，普门示现神通力者，当知是人功德不少。<span class="s1">’</span>佛说是普门品时，众中八万四千众生，皆发无等等阿耨多罗三藐三菩提心。</p>
<p class="p1">　　妙法莲华经陀罗尼品第二十六</p>
<p class="p1">　　尔时药王菩萨、即从座起，偏袒右肩，合掌向佛、而白佛言：<span class="s1">‘</span>世尊，若善男子、善女人，有能受持法华经者。若读诵通利，若书写经卷，得几所福？<span class="s1">’</span>佛告药王：<span class="s1">‘</span>若有善男子、善女人，供养八百万亿那由他恒河沙等诸佛，于汝意云何，其所得福、宁为多否？<span class="s1">’‘</span>甚多，世尊。<span class="s1">’</span>佛言：<span class="s1">‘</span>若善男子、善女人，能于是经，乃至受持一四句偈，读诵、解义，如说修行，功德甚多。<span class="s1">’</span>尔时药王菩萨白佛言：<span class="s1">‘</span>世尊，我今当与说法者陀罗尼咒、以守护之。<span class="s1">’</span>即说咒曰：</p>
<p class="p1">　　安尔<span class="s1">  </span>曼尔<span class="s1">  </span>摩祢<span class="s1">  </span>摩摩祢<span class="s1">  </span>旨隶<span class="s1">  </span>遮梨第<span class="s1">  </span>赊□<span class="s1">  </span>赊履多玮<span class="s1">  </span>膻帝<span class="s1">  </span>目帝<span class="s1">  </span>目多履<span class="s1"> </span>娑履<span class="s1">  </span>阿玮娑覆<span class="s1">  </span>桑履<span class="s1">  </span>娑履<span class="s1">  </span>叉裔<span class="s1">  </span>阿叉裔<span class="s1">  </span>阿耆腻<span class="s1">  </span>膻帝<span class="s1">  </span>赊履<span class="s1">  </span>陀罗尼<span class="s1">  </span>阿卢伽婆娑簸蔗毗叉腻<span class="s1">  </span>祢毗剃<span class="s1">  </span>阿便哆逻祢履剃<span class="s1">  </span>阿亶哆波隶输地<span class="s1">  </span>沤究隶<span class="s1">  </span>牟究隶<span class="s1">  </span>阿罗隶<span class="s1">  </span>波罗隶<span class="s1">  </span>首迦差<span class="s1">  </span>阿三磨三履<span class="s1">  </span>佛驮毗吉利□帝<span class="s1">  </span>达磨波利差帝<span class="s1">  </span>僧伽涅瞿沙祢<span class="s1">  </span>婆舍婆舍输地<span class="s1">          </span>曼哆逻<span class="s1">  </span>曼哆逻叉夜多<span class="s1">  </span>邮楼哆<span class="s1">  </span>邮楼哆憍舍略<span class="s1">  </span>恶叉逻<span class="s1">  </span>恶叉冶多冶<span class="s1">  </span>阿婆卢<span class="s1">  </span>阿磨若那多夜</p>
<p class="p1">　　<span class="s1">‘</span>世尊，是陀罗尼神咒，六十二亿恒河沙等诸佛所说，若有侵毁此法师者，则为侵毁是诸佛已。<span class="s1">’</span></p>
<p class="p1">　　时释迦牟尼佛赞药王菩萨言：<span class="s1">‘</span>善哉、善哉，药王，汝愍念拥护此法师故，说是陀罗尼，于诸众生、多所饶益。<span class="s1">’</span></p>
<p class="p1">　　尔时勇施菩萨白佛言：<span class="s1">‘</span>世尊，我亦为拥护读诵受持法华经者，说陀罗尼，若此法师得是陀罗尼，若夜叉、若罗刹、若富单那、若吉遮、若鸠槃荼、若饿鬼、等，伺求其短，无能得便。<span class="s1">’</span>即于佛前而说咒曰：</p>
<p class="p1">　　痤隶<span class="s1">  </span>摩诃痤隶<span class="s1">  </span>郁枳<span class="s1">  </span>目枳<span class="s1">  </span>阿隶<span class="s1">  </span>阿罗婆第<span class="s1">  </span>涅隶第<span class="s1">  </span>涅隶多婆第<span class="s1">  </span>伊致柅<span class="s1">  </span>韦致柅<span class="s1">  </span>旨致柅<span class="s1">  </span>涅隶墀柅<span class="s1">  </span>涅犁墀婆底</p>
<p class="p1">　　<span class="s1">‘</span>世尊，是陀罗尼神咒，恒河沙等诸佛所说，亦皆随喜，若有侵毁此法师者，则为侵毁是诸佛已。<span class="s1">’</span></p>
<p class="p1">　　尔时毗沙门天王护世者白佛言：<span class="s1">‘</span>世尊，我亦为愍念众生、拥护此法师故，说是陀罗尼。<span class="s1">’</span>即说咒曰：</p>
<p class="p1">　　阿梨<span class="s1">  </span>那梨<span class="s1">  </span><span class="s3">□</span>那梨<span class="s1">  </span>阿那卢<span class="s1">  </span>那履<span class="s1">  </span>拘那覆</p>
<p class="p1">　　<span class="s1">‘</span>世尊，以是神咒、拥护法师，我亦自当拥护持是经者，令百由旬内、无诸衰患。<span class="s1">’</span></p>
<p class="p1">　　尔时持国天王、在此会中，与千万亿那由他乾闼婆众，恭敬围绕，前诣佛所，合掌白佛言：<span class="s1">‘</span>世尊，我亦以陀罗尼神咒、拥护持法华经者。<span class="s1">’</span>即说咒曰：</p>
<p class="p1">　　阿伽祢<span class="s1">  </span>伽祢<span class="s1">  </span>瞿利<span class="s1">  </span>乾陀利<span class="s1">  </span>旃陀利<span class="s1">  </span>摩蹬耆<span class="s1">  </span>常求利<span class="s1">  </span>浮楼莎柅<span class="s1">  </span>頞底</p>
<p class="p1">　　<span class="s1">‘</span>世尊，是陀罗尼神咒，四十二亿诸佛所说，若有侵毁此法师者，则为侵毁是诸佛已。<span class="s1">’</span></p>
<p class="p1">　　尔时有罗刹女等，一名蓝婆，二名毗蓝婆，三名曲齿，四名华齿，五名黑齿，六名多发，七名无厌足，八名持璎珞，九名睾帝，十名夺一切众生精气，是十罗刹女，与鬼子母、并其子、及眷属，俱诣佛所，同声白佛言：<span class="s1">‘</span>世尊，我等亦欲拥护读诵受持法华经者，除其衰患，若有伺求法师短者，令不得便。<span class="s1">’</span>即于佛前，而说咒曰：</p>
<p class="p1">　　伊提履<span class="s1">  </span>伊提泯<span class="s1">  </span>伊提履<span class="s1">  </span>阿提履<span class="s1">  </span>伊提履<span class="s1">  </span>泥履<span class="s1">  </span>泥履<span class="s1">  </span>泥履<span class="s1">  </span>泥履<span class="s1">  </span>泥履<span class="s1">  </span>楼醯<span class="s1"> </span>楼醯<span class="s1">  </span>楼醯<span class="s1">  </span>楼醯<span class="s1">  </span>多醯<span class="s1">  </span>多醯<span class="s1">  </span>多醯<span class="s1">  </span>兜醯<span class="s1">  </span><span class="s3">□</span>醯</p>
<p class="p1">　　<span class="s1">‘</span>宁上我头上，莫恼于法师。若夜叉、若罗刹、若饿鬼、若富单那、若吉遮、若毗陀罗、若犍驮、若乌摩勒伽、若阿跋摩罗、若夜叉吉遮、若人吉遮、若热病、若一日、若二日、若三日、若四日、乃至七日、若常热病，若男形、若女形、若童男形、若童女形，乃至梦中，亦复莫恼。<span class="s1">’</span>即于佛前、而说偈言：</p>
<p class="p1">　　若不顺我咒，<span class="s1">    </span>恼乱说法者，<span class="s1">    </span>头破作七分，<span class="s1">    </span>如阿梨树枝。</p>
<p class="p1">　　如杀父母罪，<span class="s1">    </span>亦如压油殃，<span class="s1">    </span>斗秤欺诳人，<span class="s1">    </span>调达破僧罪。</p>
<p class="p1">　　犯此法师者，<span class="s1">    </span>当获如是殃。</p>
<p class="p1">　　诸罗刹女说此偈已，白佛言：<span class="s1">‘</span>世尊，我等亦当身自拥护受持、读诵、修行、是经者，令得安隐，离诸衰患，消众毒药。<span class="s1">’</span>佛告诸罗刹女：<span class="s1">‘</span>善哉、善哉，汝等但能拥护受持法华名者，福不可量，何况拥护具足受持，供养经卷，华、香、璎珞，末香、涂香、烧香，幡盖、伎乐，燃种种灯，酥灯、油灯、诸香油灯、苏摩那华油灯、瞻卜华油灯、婆师迦华油灯、优钵罗华油灯，如是等百千种供养者。睾帝，汝等及眷属，应当拥护如是法师。<span class="s1">’</span>说是陀罗尼品时，六万八千人、得无生法忍。</p>
<p class="p1">　　妙法莲华经妙庄严王本事品第二十七</p>
<p class="p1">　　尔时佛告诸大众：<span class="s1">‘</span>乃往古世、过无量无边不可思议阿僧祇劫，有佛、名云雷音宿王华智、多陀阿伽度、阿罗诃、三藐三佛陀，国名光明庄严，劫名喜见。<span class="s1">’</span></p>
<p class="p1">　　<span class="s1">‘</span>彼佛法中有王，名妙庄严，其王夫人、名曰净德，有二子，一名净藏，二名净眼。是二子、有大神力，福德智慧，久修菩萨所行之道，所谓檀波罗蜜、尸罗波罗蜜、羼提波罗蜜、毗梨耶波罗蜜、禅波罗蜜、般若波罗蜜、方便波罗蜜，慈悲喜舍，乃至三十七品助道法、皆悉明了通达。又得菩萨净三昧、日星宿三昧、净光三昧、净色三昧、净照明三昧、长庄严三昧、大威德藏三昧，于此三昧、亦悉通达。<span class="s1">’</span></p>
<p class="p1">　　<span class="s1">‘</span>尔时彼佛欲引导妙庄严王、及愍念众生故，说是法华经。时净藏净眼二子、到其母所，合十指爪掌、白言：<span class="s1">“</span>愿母往诣云雷音宿王华智佛所，我等亦当侍从、亲近供养礼拜。所以者何。此佛于一切天人众中、说法华经，宜应听受。<span class="s1">”</span>母告子言：<span class="s1">“</span>汝父信受外道，深著婆罗门法，汝等应往白父，与共俱去。<span class="s1">”</span>净藏、净眼、合十指爪掌白母：<span class="s1">“</span>我等是法王子，而生此邪见家。<span class="s1">”</span>母告子言：<span class="s1">“</span>汝等当忧念汝父，为现神变，若得见者，心必清净，或听我等，往至佛所。<span class="s1">”’</span></p>
<p class="p1">　　<span class="s1">‘</span>于是二子念其父故，涌在虚空，高七多罗树，现种种神变，于虚空中、行住坐卧，身上出水、身下出火，身下出水、身上出火，或现大身满虚空中，而复现小，小复现大，于空中灭，忽然在地，入地如水，履水如地，现如是等种种神变，令其父王心净信解。时父见子神力如是，心大欢喜，得未曾有，合掌向子言：<span class="s1">“</span>汝等、师为是谁，谁之弟子？<span class="s1">”</span>二子白言：<span class="s1">“</span>大王，彼云雷音宿王华智佛，今在七宝菩提树下、法座上坐，于一切世间天人众中、广说法华经，是我等师，我是弟子。<span class="s1">”</span>父语子言：<span class="s1">“</span>我今亦欲见汝等师，可共俱往。<span class="s1">”</span>于是二子从空中下，到其母所，合掌白母：<span class="s1">“</span>父王今已信解，堪任发阿耨多罗三藐三菩提心。我等为父、已作佛事，愿母见听，于彼佛所、出家修道。<span class="s1">”’</span></p>
<p class="p1">　　尔时二子欲重宣其意，以偈白母：</p>
<p class="p1">　　愿母放我等、<span class="s1">    </span>出家作沙门，<span class="s1">    </span>诸佛甚难值，<span class="s1">    </span>我等随佛学。</p>
<p class="p1">　　如优昙钵华，<span class="s1">    </span>值佛复难是，<span class="s1">    </span>脱诸难亦难，<span class="s1">    </span>愿听我出家。</p>
<p class="p1">　　<span class="s1">‘</span>母即告言：<span class="s1">“</span>听汝出家。所以者何。佛难值故。<span class="s1">”</span>于是二子白父母言：<span class="s1">“</span>善哉、父母，愿时往诣云雷音宿王华智佛所、亲近供养，所以者何。佛难得值，如优昙钵罗华，又如一眼之龟，值浮木孔。而我等宿福深厚，生值佛法，是故父母当听我等，令得出家。所以者何。诸佛难值，时亦难遇。<span class="s1">”’</span></p>
<p class="p1">　　<span class="s1">‘</span>彼时妙庄严王后宫八万四千人，皆悉堪任受持是法华经。净眼菩萨、于法华三昧、久已通达，净藏菩萨、已于无量百千万亿劫、通达离诸恶趣三昧，欲令一切众生离诸恶趣故。其王夫人、得诸佛集三昧，能知诸佛秘密之藏。二子如是以方便力、善化其父，令心信解，好乐佛法。于是妙庄严王、与群臣眷属俱，净德夫人、与后宫婇女眷属俱，其王二子、与四万二千人俱，一时共诣佛所，到已，头面礼足，绕佛三匝，却住一面。<span class="s1">’</span></p>
<p class="p1">　　<span class="s1">‘</span>尔时彼佛为王说法，示教利喜。王大欢悦。尔时妙庄严王、及其夫人、解颈真珠璎珞、价值百千，以散佛上，于虚空中、化成四柱宝台，台中有大宝床，敷百千万天衣，其上有佛、结跏趺坐，放大光明。尔时妙庄严王作是念：<span class="s1">“</span>佛身稀有、端严殊特，成就第一微妙之色。<span class="s1">”</span>时云雷音宿王华智佛告四众言：<span class="s1">“</span>汝等见是妙庄严王、于我前合掌立否。此王、于我法中、作比丘、精勤修习，助佛道法，当得作佛，号娑罗树王，国名大光，劫名大高王。其娑罗树王佛，有无量菩萨众、及无量声闻，其国平正，功德如是。<span class="s1">”</span>其王即时以国付弟，与夫人、二子、并诸眷属，于佛法中、出家修道。王出家已，于八万四千岁，常勤精进、修行妙法华经，过是已后，得一切净功德庄严三昧。即升虚空，高七多罗树，而白佛言：<span class="s1">“</span>世尊，此我二子、已作佛事，以神通变化、转我邪心，令得安住于佛法中，得见世尊。此二子者，是我善知识，为欲发起宿世善根，饶益我故，来生我家。<span class="s1">”’</span></p>
<p class="p1">　　<span class="s1">‘</span>尔时云雷音宿王华智佛告妙庄严王言：<span class="s1">“</span>如是、如是，如汝所言，若善男子、善女人，种善根故，世世得善知识，其善知识、能作佛事，示教利喜，令入阿耨多罗三藐三菩提，大王，当知善知识者、是大因缘，所谓化导令得见佛，发阿耨多罗三藐三菩提心。大王，汝见此二子否。此二子、已曾供养六十五百千万亿那由他恒河沙诸佛，亲近恭敬，于诸佛所、受持法华经，愍念邪见众生，令住正见。<span class="s1">”</span>妙庄严王即从虚空中下，而白佛言：<span class="s1">“</span>世尊，如来甚稀有，以功德智慧故，顶上肉髻、光明显照，其眼长广、而绀青色，眉间毫相、白如珂月，齿白齐密，常有光明，唇色赤好、如频婆果。<span class="s1">”</span>尔时妙庄严王、赞叹佛如是等无量百千万亿功德已，于如来前，一心合掌，复白佛言：<span class="s1">“</span>世尊，未曾有也，如来之法，具足成就不可思议微妙功德，教诫所行，安隐快善，我从今日，不复自随心行，不生邪见、憍慢嗔恚诸恶之心。<span class="s1">”</span>说是语已，礼佛而出。<span class="s1">’</span></p>
<p class="p1">　　佛告大众：<span class="s1">‘</span>于意云何，妙庄严王、岂异人乎，今华德菩萨是。其净德夫人，今佛前光照庄严相菩萨是，哀愍妙庄严王及诸眷属故，于彼中生。其二子者，今药王菩萨、药上菩萨是，是药王药上菩萨、成就如此诸大功德，已于无量百千万亿诸佛所、植众德本，成就不可思议诸善功德，若有人、识是二菩萨名字者，一切世间诸天人民、亦应礼拜。<span class="s1">’</span>佛说是妙庄严王本事品时，八万四千人、远尘离垢，于诸法中、得法眼净。</p>
<p class="p1">　　妙法莲华经普贤菩萨劝发品第二十八</p>
<p class="p1">　　尔时普贤菩萨、以自在神通力，威德名闻，与大菩萨无量无边不可称数、从东方来，所经诸国，普皆震动，雨宝莲华，作无量百千万亿种种伎乐。又与无数诸天、龙、夜叉、乾闼婆、阿修罗、迦楼罗、紧那罗、摩侯罗伽、人非人、等，大众围绕，各现威德神通之力。到娑婆世界、耆阇崛山中，头面礼释迦牟尼佛，右绕七匝，白佛言：<span class="s1">‘</span>世尊，我于宝威德上王佛国，遥闻此娑婆世界、说法华经，与无量无边百千万亿诸菩萨众、共来听受，惟愿世尊当为说之，若善男子、善女人，于如来灭后，云何能得是法华经？<span class="s1">’</span></p>
<p class="p1">　　佛告普贤菩萨：<span class="s1">‘</span>若善男子、善女人，成就四法，于如来灭后，当得是法华经，一者、为诸佛护念，二者、植众德本，三者、入正定聚，四者、发救一切众生之心，善男子、善女人，如是成就四法，于如来灭后，必得是经。<span class="s1">’</span></p>
<p class="p1">　　尔时普贤菩萨白佛言：<span class="s1">‘</span>世尊，于后五百岁、浊恶世中，其有受持是经典者，我当守护，除其衰患，令得安隐，使无伺求、得其便者，若魔、若魔子、若魔女、若魔民、若为魔所著者、若夜叉、若罗刹、若鸠槃荼、若毗舍阇、若吉遮、若富单那、若韦陀罗、等，诸恼人者，皆不得便。是人若行、若立、读诵此经，我尔时乘六牙白象王，与大菩萨众、俱诣其所，而自现身，供养守护，安慰其心，亦为供养法华经故。是人若坐、思惟此经，尔时我复乘白象王、现其人前，其人若于法华经、有所忘失一句一偈，我当教之，与共读诵，还令通利。尔时受持读诵法华经者、得见我身，甚大欢喜，转复精进，以见我故，即得三昧、及陀罗尼，名为旋陀罗尼、百千万亿旋陀罗尼、法音方便陀罗尼，得如是等陀罗尼。<span class="s1">’</span></p>
<p class="p1">　　<span class="s1">‘</span>世尊，若后世后五百岁、浊恶世中，比丘、比丘尼、优婆塞、优婆夷，求索者，受持者，读诵者，书写者，欲修习是法华经，于三七日中、应一心精进，满三七日已，我当乘六牙白象，与无量菩萨而自围绕，以一切众生所喜见身、现其人前、而为说法，示教利喜，亦复与其陀罗尼咒，得是陀罗尼故，无有非人、能破坏者，亦不为女人之所惑乱，我身亦自常护是人，惟愿世尊听我说此陀罗尼咒。<span class="s1">’</span></p>
<p class="p1">　　即于佛前而说咒曰：</p>
<p class="p1">　　阿檀地<span class="s1">  </span>檀陀婆地<span class="s1">  </span>檀陀婆帝<span class="s1">  </span>檀陀鸠舍隶<span class="s1">  </span>檀陀修陀隶<span class="s1">  </span>修陀隶<span class="s1">  </span>修陀罗婆底佛驮波膻祢<span class="s1">  </span>萨婆陀罗尼阿婆多尼<span class="s1">  </span>萨婆婆沙阿婆多尼<span class="s1">  </span>修阿婆多尼<span class="s1">  </span>僧伽婆履叉尼<span class="s1">  </span>僧伽涅伽陀尼<span class="s1">  </span>阿僧祇<span class="s1">  </span>僧伽波伽地<span class="s1">  </span>帝隶阿惰僧伽兜略<span class="s1">  </span>阿罗帝婆罗帝<span class="s1">  </span>萨婆僧伽三摩地伽兰地<span class="s1">  </span>萨婆达磨修波利刹帝<span class="s1">  </span>萨婆萨埵楼驮憍舍略阿冕伽地<span class="s1">  </span>辛阿毗吉利地帝</p>
<p class="p1">　　<span class="s1">‘</span>世尊，若有菩萨得闻是陀罗尼者，当知普贤神通之力，若法华经、行阎浮提，有受持者，应作此念：<span class="s1">“</span>皆是普贤威神之力。<span class="s1">”</span>若有受持、读诵，正忆念，解其义趣，如说修行，当知是人、行普贤行，于无量无边诸佛所、深种善根，为诸如来、手摩其头。若但书写，是人命终，当生忉利天上，是时八万四千天女、作众伎乐而来迎之，其人即著七宝冠，于婇女中、娱乐快乐，何况受持、读诵，正忆念，解其义趣，如说修行。若有人受持，读诵，解其义趣，是人命终，为千佛授手，令不恐怖、不堕恶趣，即往兜率天上、弥勒菩萨所，弥勒菩萨、有三十二相大菩萨众所共围绕，有百千万亿天女眷属，而于中生，有如是等功德利益。是故智者，应当一心自书，若使人书，受持、读诵，正忆念，如说修行。<span class="s1">’</span></p>
<p class="p1">　　<span class="s1">‘</span>世尊，我今以神通力故、守护是经，于如来灭后、阎浮提内，广令流布，使不断绝。<span class="s1">’</span></p>
<p class="p1">　　尔时释迦牟尼佛赞言：<span class="s1">‘</span>善哉、善哉，普贤，汝能护助是经，令多所众生、安乐利益，汝已成就不可思议功德、深大慈悲，从久远来，发阿耨多罗三藐三菩提意，而能作是神通之愿，守护是经，我当以神通力，守护能受持普贤菩萨名者。<span class="s1">’</span></p>
<p class="p1">　　<span class="s1">‘</span>普贤，若有受持、读诵，正忆念，修习书写是法华经者，当知是人、则见释迦牟尼佛，如从佛口、闻此经典，当知是人、供养释迦牟尼佛，当知是人、佛赞善哉，当知是人、为释迦牟尼佛手摩其头，当知是人、为释迦牟尼佛衣之所覆，如是之人，不复贪著世乐，不好外道经书、手笔，亦复不喜亲近其人、及诸恶者，若屠儿、若畜猪羊鸡狗、若猎师、若炫卖女色，是人心意质直，有正忆念，有福德力，是人不为三毒所恼，亦复不为嫉妒、我慢、邪慢、增上慢、所恼，是人少欲知足，能修普贤之行。<span class="s1">’</span></p>
<p class="p1">　　<span class="s1">‘</span>普贤，若如来灭后、后五百岁，若有人、见受持读诵法华经者，应作是念：<span class="s1">“</span>此人、不久当诣道场，破诸魔众，得阿耨多罗三藐三菩提，转法轮，击法鼓，吹法螺，雨法雨，当坐天人大众中、师子法座上。<span class="s1">”’</span></p>
<p class="p1">　　<span class="s1">‘</span>普贤，若于后世、受持读诵是经典者，是人不复贪著衣服、卧具、饮食、资生之物，所愿不虚，亦于现世得其福报，若有人轻毁之，言、汝狂人耳，空作是行，终无所获，如是罪报，当世世无眼，若有供养赞叹之者，当于今世得现果报。若复见受持是经者，出其过恶，若实、若不实，此人现世得白癞病，若有轻笑之者，当世世牙齿疏缺，丑唇、平鼻，手脚缭戾，眼目角睐，身体臭秽，恶疮、脓血、水腹、短气、诸恶重病，是故普贤，若见受持是经典者，当起远迎，当如敬佛。<span class="s1">’</span></p>
<p class="p1">　　说是普贤劝发品时、恒河沙等无量无边菩萨、得百千万亿旋陀罗尼，三千大千世界微尘等诸菩萨、具普贤道。佛说是经时，普贤等、诸菩萨，舍利弗等、诸声闻，及诸天、龙、人非人、等，一切大会，皆大欢喜，受持佛语，作礼而去。</p>
<p class="p1">　　妙法莲华经后序</p>
<p class="p1">　　后秦沙门僧睿述</p>
<p class="p1">　　法华经者，诸佛之秘藏，众经之实体也。以华为名者，照其本也；称芬陀利者，美其盛也。所兴既玄，其旨甚婉；自非达识传之，罕有得其门者。夫百卉药木之英，物实之本也；八万四千法藏者，道果之原也，故以喻焉。</p>
<p class="p1">　　诸华之中，莲华最胜，华尚未敷，名屈摩罗；敷而将落，名迦摩罗；处中盛时，名芬陀利。未敷喻二道，将落譬泥洹，荣曜独足以喻斯典，至如般若诸经，深无不极，故道者以之而归；大无不该，故乘者以之而济；然其大略，皆以适化为大；应务之门，不得不以善权为用。权之为化，悟物虽弘，于实体不足，皆属法华，固其宜矣。寻其幽旨，恢廓宏邃，所该甚远，岂徒说实归本，毕定殊涂而已耶？乃实大明觉理，囊括古今。云佛寿无量永劫未足，以明其久也；分身无数，万形不足以异其体也。然则寿量定其非数，分身明其无实，普贤显其无成，多宝照其不灭。夫迈玄古以斯今，则万世同一日；即万化以悟玄，则千途无异辙。夫如是者，则生生未足以期存，永寂亦未可言其灭矣。寻幽宗以绝往，则丧功于本无；控心辔于三昧，则忘期于二地。</p>
<p class="p1">　　经流兹土，虽复垂及百年，译者昧其虚津，灵关莫之或启；谈者乖其准格，幽踪罕得而履；徒复搜研皓首，并未有窥其门者。秦司隶校尉左将军安城侯姚嵩。拟韵玄门，宅心世表，注诚斯典，信诣弥至，每思寻其文，深识译者之失。既遇鸠摩罗法师，为之传写，指其大归真，若披重霄而高蹈，登昆仑而俯盻矣。于时听受领悟之僧八百余人。皆是诸方英秀，一时之杰也。是岁弘始八年。岁次鹑火。</p>
</body>
</html>
